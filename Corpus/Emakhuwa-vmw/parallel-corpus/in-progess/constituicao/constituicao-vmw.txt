Ekhotto yaakhumme mwa woopoliwa Elapo ahu, yaakhulelaka otthuna woopowa wa muxovo ahu okhuma khalayi, atthu ootheene a Omosampiikhi yaahikhala va- mosaru yuupuwelelaka woopowa, wiiraana, exariya ni orowa ohoolo, nave yoot- thuneyaxa eryeene woopola Elapo ni atthu.
Voopolin’waaya Elapo nihiku 25 na Xuunyu mwaakha wa 1975, nloko na Omosam- piikhi naahitthikela okhalana ihakhi ni woopowa.
Malamulo a Elapo ya Omosampiikhi nilempwale mwaakha wa 1990 niheemererya okhala Elapo ya ehakhi yoohivirikana makhalelo a atthu, elipiheriwaka ovalaanyiwa ni ovara wookhalihana wa mitthenkeso sinrumeela malamulo ni okhala vamosaru, evaheryaka makhalelo anlikanana mahiku yaala aneetta, ekhaliheryaka vanceene woowi vakhale mmaaleleyo ni mwiiwanano yoole oruuhale okhala mwaathanlo mulaponi mwahu.
Malamulo a elapo ya Omosampiikhi ala, annaakhulela, annunnuwiha ni anni- ttharihexa muttharihelo woomalela wa elapo ya Omosampiikhi, onnooneyihaxa mukhalelo muulupalexa wa okhala Elapo ya ehakhi yoohivirikana makhalelo a at- thu, enoonaneya mwa okupaliwa miruku sa atthu ootheene, mukhalelo wa eparitii- tu ni tho ottittimiha ni okhapelela ihakhi ni ipewe sa anammuttettheni.
Wiivahererya wa anammuttettheni nilempwaka Nlamulo noohoolela nla, enihimya wiiraana onikhumelela mwa wiisuwelela wa atthu ootheene woowi alipiherye ohi- virikana makhalelo aya ni wiiraana wa atthu ootheene.
Ntthuvo I
Myeettelo Soohoolela
Nlakano 1
Ekapiitulu I
Erepuupilika
Erepuuplika ya Omosampiikhi
Elapo ya omosampiikhi Elapo yoowoopowa, yookhalana omwene muulupalexa, ya omwene wa atthu ni ya exariya ya atthu ootheene.
Omwene ni exariya
1. Omwene ori ni ni nloko na Omosampiikhi.
2.Nloko na Omosampiikhi ninnooniherya omwene aya mwa makhalelo alempwa- le Mmalamuloni.
3. Epooma enttharihela Malamulo a Elapo ya Omosampiikhi ni eniikhaliherya wa weetteliwa exariya.
4. Myeettelo sa Malamulo a Elapo ya Omosampiikhi ti oohoolela ovikana myeettelo mikina a otthariha exariya.
Epooma ya Ehakhi ya omwene wa atthu
Elapo ya omosampiikhi Elapo ya Ehakhi, enoonaneya mwa okupaliwa miruku sa atthu ootheene, mwa ohooleliwa Elapo ottharihiwaka omwene wa atthu, mwa ottit- timiha ni okhapelela ihakhi ni ipewe sa atthu.
Miruku sa atthu mwa moonelo wa exarya
Epooma ennikupaleela mipantta kamosa-kamosa anivara ni malamulo ni ophukiwa milattu sinoonaneya mwa nloko na Omosampiikhi, woowi sihivirikanyihe efayita ni myeettelo soohoolela a Malamulo.
Elapo ya mutthu oyariwaawe
1. Oyariwa Omosampiikhi onnikhala wa ephattu wala wa ovaheriwa.
2. Inamuna sa ovaheriwa, ophwanyiwa, waakhiwa hata otthikela ovaheriwa oya- riwa Omosampiikhi sinisuwelihiwa ni Malamulo a Elapo ya Omosampiikhi ni ittharihiwaka mwa makhalelo a exariya.
Muttetthe wa Omosampiikhi
1. Muttetthe wa Elapo ya Omosampiikhi ori mmosaru, khonikawanyeya ni khoni- thumiheya, ophiyeraka mootheene ommalela etthaya, mpantta wa ophareya ni wa osulu, siheliwe miinano sa Elapo.
2. Munnuwelo, mwiinano ni mukhalelo wa maasi aniphwanyaneya  mulaponi mu, mpantta woororomeleyaxa onivaha muhakhu, mpantta woowaattamela ni ihakhi mwa muhakhu wa mpantta wa maasi a Omosampiikhi sinnivaheriwa muhina mwa Nlamulo.
Mukhalelo wa muttetthe wa Omosampiikhi
1. Elapo ya Omosampiikhi enikawanyeya mwa iporovinsiya, itixitiriitu, ipooxito, ilokalitaati ni aliteyiya.
2. Mittetthe sa ipooma sinikawanyeya mwa makhuru a impa sinceene ni makhuru a impa vakhaani.
3. Othanleliwa makhalelo a mithataanelo sa mittetthe, siiso ntoko okumiheriwa mithataanelo isya ni osuweliha soowerya muhina mwa myeettelo soorumeeliwa enivaheriwa muhina mwa Nlamulo.
Elapo Yoowiiraana
Elapo ya Omosampiikhi epooma yoowiiraana, enittittimiha wa mukhalelo aya myeettelo sa wiihooleliha wa epooma ya mmuttettheni.
Mattaava a Elapo ahu
Epooma ennittittimiha mattaava a elapo ahu ntoko soohiyeriwa sa ewahala ni sa musuwelo ni tho onnikhaliherya munnuwelo aya ni orumeeliwa woohunteereya akhalaka mattaava anisuweliha ephattu ahu.
Nttaava na epooma
Mwa Elapo ya Omosampiikhi nttaava ekunya ti nttaava na epooma.
Sootthuneya soohoolela
Epooma ya Omosampiikhi ehaana sootthuneya soohoolela sintoko:
a) Okhapelela woopowa ni omwene;
b) Olipiherya wiiraana wa atthu a Elapo ahu;
c) Waakhaliha nikhuru na atthu a exariya ya atthu ootheene ni ovaha mu- reerelo wa ophwanya muhakhu, wa omaaleleya wa erooho nave tho wa makhalelo oottittimiheya a anammuttettheni;
d) Olipiherya munnuwelo wa muhakhu, wa atthu ni wa mittetthe soowaatta- mana elapo ahu;
e) Okhapelela ni osuweliha ihakhi sa atthu ni olikana wa anammuttettheni mwa otthariha nlamulo;
f) Olipiherya omwene wa atthu, wa woopowa, olipa wa atthu ni wa wiiraana wa atthu ootheene hata wa khula mmosa;
g) Olipiherya okhala nikhuru nnikupaliwa miruku sa atthu ootheene, na ovi- lelana ni na murettele;
h) Wunnuwiha muhakhu ni marowelo ohoolo masuwelo ni mapakelo aya;
i) Olipiherya mukhalelo wa inloko na Omosampiikhi, mwa soolimalela saya ni mwa sootthariha sikina;
j) Opakiwa ni wunnuwihiwa opatthani.
Elapo ehinitthariha etiini
1. Elapo ya Omosampiikhi ti Elapo ehintthariha etiini.
2. Ohithanlela etiini onkupaleeliwa okhala ovalaanyihiwa elapo ni mitthenkeso sa itiini.
3. Mitthenkeso sa itiini ti soowoopowa mwa wiireherya ni mwa ovara miteko saya ni olompa ni sihaana otthariha malamulo a epooma.
4. Epooma ennittottopela ni ennisiveliwa ni miteko sinivara mitthenkeso sa itiini seyiyo siniruuhela mukhalelo a wiiwanana, ovilelana, murettele ni olipiherya wiiraana wahu.
Ikanyero sinihoolela Elapo ahu
Ikanyero sa Elapo ti epantera, empeleema ni iinu a elapo ahau.
Ekhotto ya khalayi
Epooma ya Omosampiikhi ennittittimiha ekhotto yoovuluwiha ni yookhuma kha- layi ya nloko na Omosampiikhi niisaakiheraka oweriwa ni anamurwa.
Woopoliwa wa elapo, okhapeleliwa owerya ni omwene wa atthu
1. Epooma ya Omosampiikhi ennittottopela ni ennittittimiha wiivahererya wa ale avanhe ikumi saya awanaka ekhotto ya woopola elapo, ya waakhireya owerya ni omwene wa atthu.
2. Epooma ennitthunela okhapeleliwa wooreerela wa ale arakanle mwa woopola elapo, siiso ntoko ale ari ekhwaasuni ni akina yaasukiwa ni ale akhwiiye mwaha yoola.
3. Nlamulo ninnithoonyera makhalelo a ottharihiwa ihakhi silamuliwe mwa nla- mulo nla.
Anamarakala mwaha wa ekhotto
1. Kuveerunu onnitthunela okhapeleliwa wooreerela wa ale arakanle okathi wa ekhotto emanle wa otthittiwa muvarihano wa murettele woonaneyiye mwaakha wa 1992, siiso ntoko ikhwaasuni ni ale ari anamuwiwa oohoolela.
2. Kuveerunu onnaakhapelela voolikana tho ale arakanle avaraka muteko wa epooma wala soovara sa ikharari.
3. Nlamulo ninnithoonyera makhalelo a ottharihiwa ihakhi silamuliwe mwa yoo- ruma ela.
Ekapiitulu II
Myeettelo Ni Ihakhi Soorumeeliwa Ota
Wiiwanana ni Ilapo sa ota
1. Elapo ya Omosampiikhi ennitthokiha makhalelo a opatthana ni ovara vamosa ni ilapo sikina ottharihiwaka wuumaalaniwa variyari va omwene ni woohituphe- la elapo ya mukhwaawe, olikana, ohituphela myaha sa mpuwa ni ophwanyiwa hoothe mphurelo.
2. Elapo ya Omosampiikhi enneemererya, enniivahererya ni ennitthariha myeet- telo sa Ewarakha ya Mutthenkeso wa Ilapo soowaataana ni Ewarakha ya Mwii- raano wa Aafirika.
Ihakhi soorumeeliwa ota
1. Miiwanano ni ilapo sikina, sitthapeliwe ni sivarihaniwe, sinittharihiwa mwa Nlamulo na ehakhi na Omosampiikhi ni asuwelihaka Elapo ya Omosampiikhi wa Ilapo sa okhopela.
2. Sooweettela sa ihakhi soorumeeliwa ota sihaana mwa Nlamulo na ehakhi na muhina mwa elapo ahu efayita emosaru enikhalanaaya makhalelo a weettela alamuliwe wa Nipuro na Ovaanela Ikano sa Elapo ya Omosampiikhi hata ni kuveerunu attharihiwaka makhalelo a waakheliwa waya.
Okhapelelana ni ilapo sikina
1. Elapo ya Omosampiikhi ennikhaliherya ikuru sa Maloko ni Ipooma sa Wa Aafi- rika, mwa wiiraana, woopowa, ophentiwa ni ehakhi ya oraala.
2. Elapo ya Omosampiikhi enniilipiherya waataana ni ilapo siniphavela okho- maaliherya woopowa wa elapo ahu, omwene wa atthu ni ohokoleela ophwanya ni okhapelela miruweryo sa elapo sikhalaka sa maloko yaawo.
3. Elapo ya Omosampiikhi ennikhala vamosa ni ilapo sootheene mwa wiilipiherya opattuxa nlamulo na wuurela na exariya ni noolikanelana woowaataana ni ilapo sikina.
Okhaliherya woopowa wa mixovo ni waakhapelela
1. Elapo ya omosampiikhi ennikhaliherya ni ennikhala vamosaru ni maloko aniwanela woopowa wa elapo ni omwene wa atthu.
2. Elapo ya omosampiikhi ennaakhapelela atthu a ilapo sikina anittharatthariwa mwaha wa ophavela woopola elapo aya, wa omwene wa atthu, wa ophavela mu- rettele ni waakiherya ihakhi sa atthu.
3. Nlamulo ninnisuweliha mukhalelo wa atthu anivekela okhapeleliwa atthyawaka elapo aya.
Wiiraana wa opatthani ni okhaliherana
Elapo ya omosampiikhi ehaana mwiiraano wa opatthani ni okhaliherana ni ilapo soowaattamana, ni ilapo sinilavula nttaava na ekunya ni ilapo sinitthyawela atthu a Omosampiikhi.
Muttharihelo wa murettele
1. Elapo ya omosampiikhi enneetta ettharihaka murettele, masi enirowa orumeela ikuru yaakelaka wiisaakiherya.
2. Elapo ya omosampiikhi ennikhaliha ohoolo makhalelo a olavula ni wiiwaanana soonaneya milattu.
3. Elapo ya omosampiikhi ennikhaliha ohoolo mweettelo wa ohirumeeliwa ikapwi- tthi wa ilapo sootheene.
4. Elapo ya omosampiikhi enneemererya wiira ephareya ahu ekhalihiwe nipuro sihiniphwanyaneya ikapwitthi nnya na murettele.
Ntthuvo II
Elapo Ya Mutthu Oyariwaawe
Elapo Ya Mutthu Oyariwaawe Mwa Ephattu
Mweettelo wa enammuttettheni ni wa ephome emosaru
1. Ti atthu a Omosampiikhi ale ayariwe Omosampiikhi:
a) Anamwane ayariwe ni tiithi wala maayi ooyariwa Omosampiikhi;
b) Anamwane ayariwe ni axitiithi oohikhalana elapo, oohisuweliwa elapo aya wala oohisuweliwa;
c) Ale yaakhala Omosampiikhi mpaka mahiku yaasuwelihiwa woopowa wa elapo masi ahithanla elapo ekina.
2. Ti atthu a Omosampiikhi, anaamwi ayariweene elapo ekina, anamwane ayariwe ni tiithi wala maayi ooyariwa Omosampiikhi, avaraka muteko wa epooma elapo ekina.
3. Ti atthu a Omosampiikhi ale ayariwe ni tiithi wala maayi ooyariwa elapo ya Omosampiikhi, anaamwi ayariweene elapo ekina, ariki voolakeleene, avirinhee- ne iyaakha muloko ni thanu ni tthaaru, wala wa namaahoolela ootthuniheriwa, yiira ahiphiyenre iyaakha seyiyo, yuulumele ophavela okhala atthu a Omosam- piikhi.
Mweettelo wa enammuttettheni
1.Ti atthu a Omosampiikhi, anammuttettheni ayariwe Omosampiikhi okhuma mahiku yaasuwelihiwe woopowa wa elapo.
2. Khaniheliwamo anamwane ayariwe ni tiithi wala maayi ooyariwa elapo ekina onakhalakaru wiira mmosa-mmosa aya ori Mmosampiikhi ovaraka muteko wa epooma ya elapo aya.
3. Anammuttettheni anihimmwa mwa nummeru nivinre, awo anookhala ooya- riwa Omosampiikhi yiiseemererya mmansaya, yaavirinheene iyaakha muloko ni thanu ni tthaaru, wala wa namaahoolela ootthuniheriwa, yiira ahiphiyenre iyaakha seyiyo, yaaphavelaka okhala atthu a Omosampiikhi.
4. Okathi woomaliha wa muteko wa okoha-koha onihimmwa mwa nummeru ni- vinre ti eyaakha emosa, okhuma nihiku nooyariwa wala nihiku nimphiiheraawe iyaakha muloko ni thanu ni tthaaru, ottharihiwaka yoowo onkela olepa muteko wa okoha-koha, wa khula mutthu, namaahoolela ootthuniheriwa wala mman- saweene.
Wa iyaakha sa wunnuwa
Ti atthu a Omosampiikhi ale ani amalelihaka sootthuneya okhala ooyariwa Omo- sampiikhi mwa ephattu, khavaheriwe mwaha wa othanleliwa ni anamaahoolela aya ootthuniheriwa, variki wiira, avirinheene iyaakha muloko ni thanu ni tthaaru ovikana mpaka eyaakha emosa amalelinhaaya iyaakha sa wunnuwa, yeemererye mmansaya wiira aniphavela okhala atthu a Omosampiikhi.
Elapo Ya Mutthu Oyariwaawe Mwa Ovaheriwa
Wa othelana
1. Annivaheriwa okhala ooyariwa elapo ya Omosampiikhi, mulopwana wala mu- thiyana oyariwe elapo ekina ni othelana ni muthiyana wala mulopwana oyariwe Mmosampiikhi voophiyeraka iyaakha ithanu, waahikhanle wa ale ookhalana elapo, wiirakaru, okathi omosaru:
a) Weemererye ophavela ovaheriwa okhala ooyariwa elapo ya Omosampiikhi;
b) Omalelihe myeettelo sootthuneya ni wooniherye mireerelo sooniheriwe munlamuloni.
2. Muteko wa okoha-koha wa ohikhalavo wala omalamalihiwa wa muthelaano khonihonona okhala a elapo ya Omosampiikhi ovaheriwaawo ni ole waathelan- naawo.
Wa nipuro mutthu onikhalaawe
1. Annivaheriwa okhala ooyariwa elapo ya Omosampiikhi anamurwa mwaha wa okhala, ale ani mpaka nihiku anooniheryaaya ophavela ovaheriwa, athuku- manye omosaru makhalelo ala:
a) Anikhala namukhuluwiru ni khula okathi Mmosampiikhi voophiyeraka iyaakha muloko;
b) Aaviriha iyaakha muloko ni thanu ni tthaaru;
c) Annisuwela ekunya wala nttaava na Omosampiikhi;
d) Ahaana makhalelo a owerya wiisuka mmansaya ni wiilyiha;
e) Ahaana ororomeleya muhina wa muttetthe aya;
f) Annimaleliha myeettelo sootthuneya ni annoniherya mireerelo sooniheri- we munlamuloni.
2. Myeettelo sootthuneya anoonaneya wa malepo a) ni c) khanitumereriwa ana- murwa ale ahireere ovara muteko woowooneyaxa muhina mwa Epooma ya Omo- sampiikhi, sintoko sinooniheriwaaya munlamuloni.
Wa okhala mwaana
Mwaha wa okhala, annivaheriwa okhala ooyariwa elapo ya Omosampiikhi ana- mwane wa ale anammuttettheni avaheriwe okhala ooyariwa Mmosampiikhi, oo- hithela ni ahiphin’ye iyaakha muloko ni thanu ni tthaaru.
Wa oleliwa
Ole ooleliwa ni mutthu ooyariwa Mmosampiikhi onnivaheriwa okhala ooyariwa Mmosampiikhi.
Oheliwa mwiinano wa muteko woovara
1. Anammuttettheni oovaheriwa okhala ooyariwa Omosampiikhi khanikhala Mukhulupale a Nipuro na Ovaanela Ikano sa Elapo, khoniira wa kuveerunu, khonihoolela mitthenkeso sookhalana omwene muulupalexa ni khanitthara muteko wa makhalelo a elapo wala sa ekhotto.
2. Nlamulo ninnooniherya makhalelo a ovara muteko, wa ale anammuttettheni avaheriwe okhala ooyariwa Mmosampiikhi muhina mwa mitthenkeso sa epoo- ma wala sa axineene sinaarumeela atthu.
Waakhiwa Ni Otthikela Ovaheriwa Okhala Elapo Awo
Waakhiwa
Onnaakhiwa okhala ooyariwa elapo ya Omosampiikhi:
a) Ole oni oyariweene elapo ekina osuwelihe mwa ittharelo sookupaleya, ohitthuna okhala ooyariwa Omosampiikhi;
b) Ole oni okhanleene mwaamukhaani, aavaheriwe okhala ooyariwa elapo ya Omosampiikhi, mwaha wooweemerereliwa ni namaahoolela awe oot- thuniheriwa, osuwelihe mwa ittharelo sookupaleya, okathi woophiyerya mpaka eyaakha emosa noomala wiira iyaakha muloko ni thanu ni tthaa- ru, ohitthuna okhala ooyariwa Omosampiikhi ni wooniherya ovaheriwa okhala a elapo ekina.
Otthikiheriwa
1. Annivaheriwa okhala ooyariwa Omosampiikhi wa ale aniira nowaakhiwa ana- vekela, athukumannye omosaru makhalelo ala:
a) Atenke empa Mmosampiikhi;
b) Ammaleliha okhalana myeettelo sootthuneya ni annoniherya mireerelo sooniheriwe munlamuloni.
2. Muthiyana a Omosampiikhi ohiiye okhala ooyariwa Omosampiikhi mwaha wa otheliwa onootthikela okhala wavekelaru wa mapuro ookupaliwa.
3. Otthikela ovaheriwa okhala ooyariwa Omosampiikhi onnimuhokoloxerya mu- tthu makhalelo wa ehakhi waarinaawe ohinatthi ohiya okhala ooyariwa Mmo- sampiikhi.
Ekapiitulu IV
Otthikela Okhala Ooyariwa Omosampiikhi Ni Olempwa
Otthikela okhala ooyariwa Omosampiikhi
Khentthuniheriwa hata khavaniireya muhina mwa Nlamulo na ehakhi, okhala ooyariwa elapo ekina ale, mwa makhalelo a nlamuliwo na ehakhi mwa Elapo ya omosampiikhi, ale akhanle atthu a Omosampiikhi.
Olempwa
Olempwa ni mooniheryo wa ovaheriwa, waakhiwa ni otthikela ovaheriwa okhala ooyariwa mulaponi sinittharihiwa mwa makhalelo a exariya.
Ntthuvo III
Ihakhi, Soovara Ni Ipewe Soohoolela

Ikano Soowuulaana
Myeettelo sa atthu ootheene ni a olikana
Anammuttettheni ootheene ti oolikana muhina mwa Nlamulo, arina ihakhi imo- saru ni anitumereriwa soovara imosaru, woohooniwa Nthepa naya, nihimo, okhala muthiyana wala mulopwana, ephattu, nipuro ayariwaaya, etiini, ekalaase emalen- laaya, nttittimiho arinaaya, axitiithyaaya yaathelanne, muteko anivaraaya wala ekettelo anuupuwelelaaya.
Myeettelo sa olikana wa athiyana ni alopwana
Mulopwana ni Muthiyana anoolikana muhina mwa Nlamulo, mwa Ikano soowuu- laana soowuupuwelela, sooruwerya, sookhalihana ni soosuwelihana.
Atthu oorakala
Anammuttettheni ari oorakala ahaana voomaleleene ihakhi silempwale mwa Mal- amulo a Elapo ya Omosampiikhi, ni ahaana soovara imosaru, avaheriwaka muteko wa okoha-koha woowaakhapelela ohivara muteko ale, mwaha wa orakala, ahiniw- erya etthu.
Otumereriwa ottittimiha Malamulo
1. Anammuttettheni ootheene annitumereriwa ottittimiha Malamulo a Elapo ya Omosampiikhi.
2. Soovara simvirikaniha sinihimmwa munlamuloni sinniphwanyiha ehukhumu, ntoko silamuliwaaya.
Soovara simvirikaniha wiiraana wa atthu a Omosampiikhi
Soovara sootheene sintthunela otteha-tteha wiiraana wa atthu a Omosampiikhi, ohonona wiiwanana wa atthu, okumiha nikawanyo, makhalelo a othanlana wa othanyana mwaha wa nthepa naya, nihimo, okhala muthiyana wala mulopwana, ephattu, nipuro ayariwaaya, etiini, ekalaase emalenlaaya, nttittimiho arinaaya, makhalelo a weetta wala wuupuwela, axitiithi aya yaathelanne, muteko anivaraaya wala ekettelo anuupuwelelaaya, sinniphwanyiha ehukhumu ntoko silamuliwaaya.
Ehakhi ya ekumi
1. Khula nammuttettheni ohaana ehakhi ya ekumi, ya erutthu ni muupuwelelo woomalela ni ohikhale oowuuputthiwa wala oohukhummwa.
2. Mwa Elapo ya omosampiikhi khiivo ehukhumu ya wiiviwa.
Ihakhi sikina sa khula mutthu
Khula nammuttettheni ohaana ehakhi ya ottittimihiwa, nsina noosuwanyeya, ot- tottopeliwa, okhapelela wooniwa saana vaatthuni ni ohikumiherya isiiri sawe.
Mukhalelo ni yoohimya sa ihakhi soohoolela
Ihakhi soohoolela silepiwe munlamuloni khasinihiyerera iye sikina soolamuliwa.
Ntaphulelo wa ihakhi soohoolela
Myeettelo sa munlamuloni anihimya ihakhi soohoolela sintaphuleliwa ni otakaax- eriwa ettharihiwaka Muteko wa okoha-koha wa Ihakhi sa Atthu ni Ewarakha ya Waafirika ya ihakhi sa atthu ni sa maloko a atthu.
Soovara mwaha wa mukhwaahu
Khula nammuttettheni onnitumereriwa omuttittimiha mukhwaawe, voohimutha- nya ni okhale oowiiraanana woowi, okhapelele ni olipiherye ottittimihana, olevele- lana ni okhaliheryana.
Soovara mwaha wa muttetthe
Khula nammuttettheni onnitumereriwa:
a) Ovara mwa elapo awe, orumeelaka owerya wa erutthu ni wuupuwelela wawe;
b) Ovara muteko mwa makhalelo onaanyiheraawe ni oniweryaawe;
c) Oliva mpooxito;
d) Mwa makhalelo a wiiraana mmuttettheni, otthariha ikettelo soosuwe- lihana, mwa makhalelo a olevelelana, oowiiwelelana, ni siiso nto, okho- maaliherya sootheene sinixuttiwa;
e)	Waakiherya ni okhomaaleiherya ekumi ya atthu ootheene;
f) Waakiherya ni okhapelela mapuro anikhaliwa;
g) Waakiherya ni okhapelela mureerelo wa atthu ootheene ni wa mmuttet- theni.
Soovara mwaha wa Elapo
1. Khula nammuttettheni ahaana wiivahererya mwa okhapelela elapo.
2. Khula nammuttettheni ohaana tho ovara iye silepeliwe munlamuloni ni wiiwelela iwooriti soorummwa ni makhulupale ookupaleeleya, arummwaka muhina mwa Malamulo a Elapo ya Omosampiikhi ni voottittimihiwa ihakhi sawe soohoolela.
Ihakhi sa mwaana
1. Anamwane ahaana ehakhi ya okhapeleliwa ni ikaasoope soophwanela woowi akhaleke saana.
2. Anamwane ahaana olavula muruku awe woohiisoova, wa myaha sinimwiira ekapiitulu, ettharihiwaka eyaakha ni wunnuwa wawe.
3. Soovara sootheene siniira ekapiituluekapiitulu anamwane, sivariwaka ni mit- thenkeso sa kuveerunu hata soohokhala sa kuveerunu.

Ihakhi, Soovara Ni Ipewe
Olavula ni oleeliheriwa woohoova
1. Anammuttettheni ootheene ahaana ehakhi olavula woohoova, ovaha mitthaka woohoova siiso ntoko ehakhi ya oleeliheriwa.
2. Mweettiheryo wa olavula woohoova onoonaneya wa owerya osuweliha muu- puwelelo awo mwa makhalelo oolamuliwa ni mweettiheryo wa ehakhi ya olee- liheriwa khikhanle woomalihiwa mwaha wa okhoottihiwa.
3. Ovaha mitthaka woohoova onoonaneya wa, olavula woohoova ni othuku- manyiwa anamitthaka, oroweliwa mitthaka, okhapeleliwa wa okhala oowoo- powa ni wa isiiri sa muteko ni ehakhi ya olempwa ewarakha ya mitthaka, soo- suweliha ni makhalelo makina oovuwiha.
4. Mwa mitthenkeso soovuwiha mitthaka, sa epooma, onnilipiheriwa olavula ni ovaanyihaniwa miruku sa miyuupuwelelo soovirikana.
5. Epooma ennilipiherya ottittimiha mitthenkeso sa epooma soovuwiha mitthaka siiso ntoko ohikhanyereriwa wa anamitthaka onvarela kuveerunu, amihooleli ni akhulupale akina.
6. Mweettiheryo wa ihakhi ni wa ipewe sihimmwale mwa nlakano nla sinittha- rihiwa mwa makhalelo a exariya muhina mwa otumereriwa ottittimiha Mala- mulo a Elapo ya Omosampiikhi ni ottittimihiwa wa mutthu.
Ihakhi sa olavula muraatiyu, sa waakhula ni sa ovaanyiha
1. Iparitiitu sookhalana ehakhi ya okhalana okathi wa olavula muraatiyu ni mu- televisawuni mwa epooma, ottharihiwaka mwaattelo wa atthu aya ni sintoko sooniheriwaaya munlamuloni.
2.Iparitiitu sirina opuro wa Nipuro na ovaanela ikano sa elapo ya Omosampiikhi ahiiraka mpantta wa kuveerunu, ntoko silamuliwaaya, sookhalana ehakhi ya okhalana okathi wa olavula muraatiyu ni mutelevisawuni mwa epooma ottha- rihiwaka mwaattelo wa atthu aya woowi yeettiheriwe ehakhi ya waakhula ni ovaanyihiwa soohimya sa kuveerunu.
3. Ehakhi ya okhalana okathi wa olavula muraatiyu ni mutelevisawuni onnilipihe- riwa wa mitthenkeso sookhapelela ihakhi, sa anamuteko ni soohoolela miteko sa oruwerya sa wiiraana, mwa makhalelo anooniheriwa munlamuloni.
4. Okathi wa mwaathanlo, ale aniivahererya othanliwa ahaana ihakhi sa olavula muraatiyu ni mutelevisawuni, okathi woottherelana ni woolikana, sikhanle raa- tiyu ni itelevisawu sa epooma sa muttetthe yoowo wala siniphiya elapo yoothee- ne.
Nikhuru nuulupalexa na mitthenkeso sa ovuwiha mitthaka
1. Mwiilaano woohoolela wa mitthenkeso sa ovuwiha mitthaka mwiilaano wa oree- riha ni wa ovaha miruku, oneemererya woopowa wa mitthenkeso sa ovuwiha mitthaka mwa myeettiheryo sa ihakhi sa oleeliheriwa, ovaha mitthaka woohoo- va siiso ntoko ihakhi sa olavula muraatiyu ni mutelevisawuni ni waakhula.
2. Mwiilaano woohoolela wa mitthenkeso sa ovuwiha mitthaka onnihoolela osuweliha muruku onoonelaawe wa kuveerunu ovaha ilisensa wa araatiyu ni atelevisawu a axineene.
3. Mwiilaano woohoolela wa mitthenkeso sa ovuwiha mitthaka onniira mpantta wa othanliwa ni okhumihiwa ahooleli a miilaano sa mitthenkeso sa ovuwiha mitthaka, sa epooma, ntoko silamuliwaaya.
4. Nlamulo ninlokiherya murehereryo, mukhalelo, mavarelo ni sootthuneya siki- na sa Mwiilaano woohoolela wa mitthenkeso sa ovuwiha mitthaka.
Ehakhi ya opaka muthukumano ni wiisooniherya
Anammuttettheni ahaana ehakhi ya opaka muthukumano ni wiisooniherya, ntoko silamuliwaaya.
Ehakhi ya wiiraana
1. Anammuttettheni ahaana ehakhi ya wiiraana.
2. Mitthenkeso sa atthu ni mithukumano sihaana ehakhi ya weettiherya soot- thuna saya, otthukula mitthenkeso sinirowa waaphwanyiha sootthuna saya ni okhalana muhakhu woovarela miteko saya, ntoko silamuliwaaya.
3. Sinnikhottihiwa mithukumano sinvara ni ikapwitthi ntoko sa atoropa ni iye sinkhumiha ekhotto, othanyana, ohisiveliwa ni anamurwa wala iye sineettela soovirikanyiha nlamulo.
Ehakhi ya oteka, wiira mpantta ni otakaneela mparitiituni
1. Anammuttettheni ootheene ahaana ehakhi ya oteka wala wiira mpantta wa mpa- ritiituni.
2. Otakaneela mparitiituni ti wa wiivahererya ni onikhuma mwa ehakhi ya anam- muttettheni opaka nikhuru mwaha wa myeettelo soowuupuwelela imosaru.
Ehakhi ya muupuwelelo, ya etiini ni ya olompa
1. Anammuttettheni ahaana ehakhi ya weettela wala nnaari etiini.
2. Khaavo okhanle oothanyiwa, oottharatthariwa, oohooxiwa, ookhottihiwa ihakhi sawe, otthuniheriwa wala okhoottiheriwa soovara sawe mwaha wa waamini wawe, muupuwelelo wala etiini oneettelaawe.
3. Mitthenkeso sa itiini sihaana ehakhi ya weettiherya voohikhoottiheriwa soot- thuna saya sa itiini, okhalana ni ophwanya mireerelo woowi miteko saya siva- reye.
4. Vannilipiheriwa okhapeleliwa mapuro anilompiwa.
5. Ennilipiheriwa ehakhi ya ovaanyiha muupuwelelo ntoko silamuliwaaya.
Ehakhi ya okhalana empa ni weetta mukwaha
1. Anammuttettheni ootheene ahaana ehakhi ya oteka empa khula mpantta wa Elapo ya Omosampiikhi.
2. Anammuttettheni ootheene khankhoottihiwa weetta mukwaha muhina ni ota wa elapo ahu ohiya ale anikhoottiheriwa muhina.
Ihakhi, Ipewe Ni Iphurelo Sa Khula Muthu
Ikano soowuulaana
1. Ihakhi ni ipewe sa khula mutthu ti soovareya ovinyawene, sinaakhanyerera ana- mitthenkeso a elapo ni a axineene, sinlipiheriwa ni epooma ni sihaana ottha- rihiwa muhina mwa Malamulo a Elapo ya Omosampiikhi ni malamulo makina.
2. Mweettiheryo wa ihakhi ni ipewe onnikhala woowunteeriwa mwaha wa okha- peleliwa ihakhi sikina wala mireerelo sinikhapeleliwa ni Malamulo a Elapo ya Omosampiikhi.
3. Nlamulo nookhala woowunnteerya ihakhi, ipewe ni iphurelo mwa makhalelo oosuwelihiwa Munlamuloni noohoolela.
4. Makhottiheryo oolamuliwa a ihakhi ni ipewe ahaana wiiriwa wa sootheene ni woohivareya ni khakhanle ooliveliwa okathi ovinre.
Ohiliveliwa okathi ovinre
Mwa Elapo ya omosampiikhi malamulo anoorowa oliveliwa wa okathi ovinre yaari wiira anammuttettheni ni atthu akina oolamuliwa anoorowa ophwanya mureerelo.
Ehakhi ya Oliviwa ni yoovara ya epooma
1. Wa atthu ootheene annisuweleliwa okhalana ehakhi ya olokiha, ntoko silamu- liwaaya, wa oliviwa musurukhu mwaha wa ohononeliwa onkela woonaneya mwa ohittharihiwa ihakhi saya soohoolela.
2. Epooma ti enaakhulela wa ovonya mwaha wa soovonya sa anamuteko awe avaraka muteko, woohinteeriwa ehaakhi aya ya otthikela muteko, ntoko sila- milwaaya.
Ehakhi ya woopowa ni ya okhapeleliwa
1. Mwa Elapo ya Omosampiikhi, ootheene ahaana ehakhi ya okhapeleliwa ni khaavo onikela otthukeliwa onarowa ophukiwa mulattu wahikhanle ntoko sila- muliwaaya.
2. Namukaxariwa ohaana wiikupali ohittheka mpaka osommwa yoolamuliwa yoomaliha.
3. Khaavo nammuttettheni okhanle oophukiwa ovikana emaara emosa mwaha wa ovara yoottheeka emosaru, nnakhala ovahiwa ehukhumu ehilempwale mun- lamuloni wala ni ehukhumu yootepa owereya ovikana elamuliwe okathi owo waapakaawe yoottheka.
Mweettiheriwo wa Nlamulo na ikhirimi
1. Ohikhale mutthu oni ohukhummwe mwaha wa yoottheka ehilamuliwe okhala ekhirimi wa okathi ole waavaraawe.
2. Nlamulo na Ehukhumu ninniliveliwa okathi ovinre vakhala wiira ole otthenke onoophwanya mphurelo.
Omala wa ehukhumu ni ikettelo sa okhapeleliwa
1. Sinnikhoottihiwa ihukhumu ni myeettelo sa okhapeleliwa woowehexexiwa wala woohihiyereriwa ophumurya woohimala wala woohisuweliwa omala waya.
2. Ihukhumu khasinvaheryaniwa.
3. Khiivo ehukhumu entotha mutthu ohikhalana ihakhi sawe sa nammuttetthe- ni, sa namuteko wala sa naparitiitu, nave khimmukhoottiha namattheka ihakhi sawe soohoolela, waahikhale okhoottiheriwa mwaha wa ntaphulelo na ehukhu- mu ni muteko wa okoha-koha wa myeettelo seyiyo.
Ophiya Otiripunaali
1. Epooma enniweemiherya anammuttettheni ophiya otiripunaali ni enniweeme- rerya anamattheka ehakhi ya wiisaakiha ni ehakhi ya okhaliheriwa ni oliveliwa waaphukiwaka mulattu.
2. Namattheka ohaana ehakhi ya omuthanla mmansawe ole onikela omwaakiha woowi okhaliheriwe mwa miirelo sootheene sinkela ottharihiwa, onaamwi na- muttheka owo ohikhalanne musurukhu woowi omwaakiherye.
Yooruma ya nlamulo ni waakiherya
1. Epooma ennaavaha ale anneettiherya yooruma ya nlamulo, miphurelo soo- reerela wa miteko saya ni enniwehaweha mwaha wa okhaliheriwa mmilattuni, ntoko etthu yoofayixa wa ohoolela exariya.
2. Mwa weettiherya miteko saya ni wa otthariha nlamulo, khasintthukuliwa itukumentu, sooveleelihaniwa ni itthu sikina sivahiwe Ativokaatu ni ole oni- mukhaliheraawe, woowi omwaakihe yoola wala siniira mpantta sa muteko awe.
3. Otholiwa, ovariwa wala ittharelo sikina soolikana mukapineeti wala onivara ativokaatu sookhala woorumihiwa ni woolamuliwa mwa exariya ni sihaana ovariwa oryeene namaphuka milattu orumme, ativokaatu ni muhooleli a mut- thenkeso wa Maativokaatu orummwale wiira mpantta, yaari yoohoolela ekhan- leene mwiirelo woohitthuneya onivaha ehukhumu ya otthukeliwa ovikana iyaakha piili, waari nthoonyero onaahimya ativokaatu wiira ti yiirale.
4. Ativokaatu ohaana ehakhi ya olavulana ni onimukhaliheraawe, mmansawe ni woohaattamasiwa, enaari owo otthukeliweene wala oheliwe nipuro na atthu an- ceene wala na atoropa.
5. Nlamulo ninniwehaweha myeettelo sikina sinoonaneya mwa yooruma ya nla- mulo.
Otthukiwa wa okhapeleliwa

1. Ottukeliwa wa owehererya ontthuniheriwa mwa makhalelo oolepeliwa munla- muloni, ninthoonyera okathi ommalaaya.
2. Nammuttettheni oOtthukiwa wa okhapeleliwa ohaana oruuhiwa wa okathi onooniheriwa munlamuloni ottharihiwe ni alamuli a exariya, akhanle yaawo paahi oowerya oruma otthuniherya ni otthikelihiwa mukhatteya.
3. Khula mutthu ootthukeliwa ohaana oleeliwa niinaanoru ni mwa makhalelo oohikacamiheya, mwaha wa otthukeliwa wawe wala wa ovariwa ni ihakhi sawe.
4. Yoolamuliwa mwa exariya enirumiha wala enitthikeliha nlamulo wa otthuke- liwa ehaana ovinyawene oleeliwa mmusi wala mutthu oororomeliwa ni ole ot- thukeliwe, waathoonyalaawe.
Myeettelo sa muttharelo wa ekhirimi
1. Ehakhi ya waakihiwa ni ya ophukiwa mulattu mwa muttharelo wa ekhirimi khonvireliwa ni enalipiheriwa wa khula namukaxariwa.
2. Mapkhukeliwo milattu mwa muttharelo wa ekhirimi anniwehiwa ni atthu ootheene antthuna, ohiya wakhala wiira okhapeleliwa wa mutthu, wa amusi, wa atthu wala wa myeettelo sooreera, wala myaha suulupale sa ekaasoope ya anamaweha wala wa atthu ootheene yeemerenrye ohilaleyiwa wala olaleyiwa voohaacerya.
3. Ti soohikhalela etthu ithoonyero soophwanyiwa mwaha wa ehukhumu, woo- popihiwa, ohooxiwa wa erutthu wala erooho ya mutthu, wiikeliha vootepaxa mmakhaleloni mwawe ni mwa amusi awe, owaani wawe, sooveleelihaniwa wala ivaanelo.
4. Khanivo niphattu nikhanle wookhumihiwa oniphukiwa milattu, ori owerya waya olepeliwe mwa nlamulo nivinre, ohiya mwa makhalelo oowooniheriwa khalayeene munlamuloni.
Ehakhi ya ohitthukeliwa
1. Wakhala otthukeliwa wala ovariwa, nammuttettheni ohaana ehakhi ya ovekela okhaliheriwa wa wiinanela mwa ehakhi ya ohitthukeliwa.
2. Wiinanela mwa ehakhi ya ohitthukeliwa onniheleleiwa waaphukiwaka mulattu, eneemererya mpaka mahiku thanu ni mararu.
Ovahereriwa
1. Ovahereriwa onimwiiraneya muhina mwa yoolamuliwa mwa exariya.
2. Olamuliwa mwaha wa ipoliitika khontthuniheriwa.
3. Não é permitida a extradição por crimes a que corresponda na lei do Estado requisitante pena de morte ou prisão perpétua, ou sempre que fundadamente se admita que o extraditando possa vir a ser sujeito a tortura, tratamento desumano, degradante ou cruel.
4. Nammuttettheni a Omosampiikhi khakhanle oowoomoliwa wala oovahereriwa mwa muttetthe wa Omosampiikhi
Ohiweheriwa mpaani ni yooveleelihaniwa
1. Empa ni yooveleelihaniwa wala mukhalelo mukina wa olavulihaniwa wa meekhaawe khasin’weheraniwa, ohiya mwa makhalelo oowooniheriwa kha- layeene munlamuloni.
2. Okeleliwa mpaani ni atthu akina weyo ohitthunne ohaana okhala wa orummwa ni alamuli a exariya ootthuniheriwa, mwa makhalelo ni ntoko soowooniheriwa khalayeene munlamuloni.
3. Khaavo onitthuniheriwa okela mpaani wa mutthu mukina ohiyu voohimusuwe- liha.
Ehakhi ya okhoota
Nammuttettheni ookhala ookhootta myeettelo sihinitthariha ihakhi sawe silepe- liwe mwa malamulo a elapo ya Omosampiikhi hata ni malmulo makina.
Ehakhi ya otthimakela otiripunaali
Nammuttettheni ohaana ehakhi ya otthimakela otiripunaali mwaha wa myeettelo sihinitthariha ihakhi sawe ni soophavela sintthuniheriwa mwa malamulo a elapo ya Omosampiikhi hata ni malamulo makina.

Orumeela ikomputatoori
1. Vannikhoottihiwa orumeela ikomputatoori wa olempwa ni oreheriwa mit- thaka soosuweleleya siniira wa myeettelo soorumeela wala soowuupuwelela, soowaaniherya wala soowuupuwelela, wa okupalela itiini, wa wiira mpantta mupaaritiituni wala wa mutthenkeso wa anamuteko ni wa ohiisuweliha.
2. Nlamulo ninneemererya okhapeleliwa mitthaka sa mutthu silepiwe mukompu- tatoorini, makhalelo a okela mwa arumasiya a mitthaka, opakiwa hata orumee- liwa arumasiya a mitthaka wala sikina sinikhaliherya ikomputatoori ni alamuli a epooma hata atthu akina.
3. Khavantthunihiwa okela mwa arumasiya ni moolempwa mitthaka wala mwa arumasiya a mitthaka wiira sitthurumeliwe mitthaka sa atthu akina, nnakhala oveleeliheriwa mitthaka sa mutthu wa komputatoori mmosa orowaka mukina sa miteko wala mitthenkeso soovirikana, ohiya mwa makhalelo oowooniheriwa munlamuloni wala mwa yoolamuliwa mwa exariya.
4. Atthu ootheene ahaana ehakhi ya osuwela mitthaka sithukumanyiwe siniwiira mpantta hata ni oreherya.
Wunteeriwa meetiheryo sa ihakhi
1. Ipewe ni iphurelo sa khula mutthu sookhala woowunteeriwa wala woovuku- liwa wa okathi vakhaani mwaha wa olamuliwa ekhotto, wa orukureriwa wala wa yookhumelela sintoko sinooniheriwaaya munlamuloni.
2. Khula okathi onoonaneyaaya wunteeriwa wala ovukuliwa wa ipewe wala sa iphurelo, iyo sihaana mukhalelo wa sootheene ni woohivareya ni tho sihaana ohimyexexa okathi onimalaaya ni ephattu aya yoolamuleliwa.
Ihakhi, Ipewe Ni Iphurelo Sa Wiira Mpantta Wa Malamulelo
Mwaathanlo wa atthu ootheene
Nloko na Atthu a Omosampiikhi ninneetiherya omwene waya mwa mwaathanlo wa atthu ootheene, meekhaawe, woolikana, wa siiri ni wa okathi ni okathi woowi waathanle ahooleli awe, mwa otthuneliwa muhina mwa myaha suulupale sa elapo ahu ni wa wiira mpantta woohunteereya wa anammuttettheni mwa makhalelo a elapo ahu.
Iparitiitu ni okupali miruku sa atthu ootheene
1. Iparitiitu sinthoonyerya okupaliwa miruku sa atthu ootheene, siniwanela opaka ni wooniherya otthuna wa nloko na atthu ni evarelo yoopaceryaxa wa wiira mpantta anammuttettheni mwa mweettiheryo wa elapo.
2. Mukhalelo ni mweettelo wa iparitiitu sihaana okhala wa atthu ootheene.
Opattuxiwa wa iparitiitu
1. Mwa ottittimiheyaxa wa wiiraana wa elapo ahu ni wa mireerelo sa atthu oothee- ne, iparitiitu sinnikhanyereriwa otthariha myeettelo sivaheriwe mwa malamulo a elapo ya Omosampiikhi ni mmalamuloni.
2. Mwa opattuxiwa ni weettiherya sootthuna saya, iparitiitu sihaana:
a) Okhalana myeettelo sa elapo ahu;
b) Okhapelela sootthuna sa elapo ahu;
c) Okhaliherya wunnuwiha muupuwelelo wa atthu, vootepaxeene wa myaha suulupale sa elapo;
d) Wuncererya mukhalelo wa anammuttettheni osiveliwa ni elapo aya ni oli- piherya nloko na Omosampiikhi.
3. Iparitiitu sihaana okhaliherya, yaaxuttihaka anammuttettheni mukhalelo aya wa muupuwelelo ni okhala waya mutthu a elapo ahu woowi yoonaneyeke mu- rettele ni nroromelo mulaponi.
4. Mpattuxeryo, mukhalelo ni myeettelo sa iparitiitu sinihooleliwa ni nlamulo.
Ntthuvo
Sinnikhottihiwa iparitiitu wiitthuva masina ookhalana moolumo anthoonyerya mitthenkeso sa itiini wala ikerexa wala orumeeliwa ikanyero sintakanihereya ni Ikanyero sa Elapo wala ni itiini.
Otthyawelela owana ni ikapwitthi
Sinnikhoottihiwa iparitiitu otthuniherya wala otthyawelela owana ni ikapwitthi woowi sivirikanihe mmaaleleyo wa elapo.
Mitthenkeso sa atthu
1. Mitthenkeso sa atthu, ari makhalelo a othukumana mwa soolikana ni sootthuna saya, sinnivara muteko wooreerelaxa mwa wunnuwiha omwene wa atthu ni wa wiira mpantta wa anammuttettheni mmakhaleloni wa atthu.
2. Mitthenkeso sa atthu sinnikhaliherya wa ottharihiwa ihakhi ni ipewe sa anam- muttettheni, siiso ntoko wa wunnuwihiwa wiisuwelela wa mutthu mmosa-m- mosa ni wa atthu ootheene hata wa ottharihiwa soovara sa anammuttettheni.
Ehakhi ya mvekelo, nilaleyo ni muteko wa okoha-koha
Anammuttettheni ootheene ahaana ehakhi ya okumiherya mavekelo, malalaleyo ni myeemereryo variyari wa alamuli oowerya woowi yeemererye ahokoloxeriwe ihakhi saya sunteeriwe wala okhapelela yootthuneya ya atthu ootheene.
Ehakhi ya ohitthuna
Nammuttettheni ohaana ehakhi ya ohitthuna soorummwa soohilamuliwa wala sinnyohola ihakhi, ipewe ni iphurelo sawe.
Ehakhi ya mwiirelo wa atthu
1.Anammuttettheni ootheene ahaana, mekhayaru wala munikhuruni mwa okha- pelela sootthuna saya, ehakhi ya mwiirelo wa atthu ntoko silamuliwaaya.
2. Ehakhi ya mwiirelo wa atthu onisuweleya, voohoolelaxa:
a) Ehakhi ya omuvekelela ole ohononeliwe wala ale ahononeliwe, otthikihe- riwa musurukhu wa ehakhi aya;
b) Ehakhi ya otthariha ekaasoope, wunteerya wala mutthimakelo wa nlamulo mwa ohitthariha nlamulo muhina mwa ekumi ya atthu, ihakhi sa anamu- thuma, okhapeleliwa wa muttetthe ni mureerelo wa sootthariha sahu;
c) Ehakhi ya okhapelela mireerelo sa epooma ni epooma ya mmuttettheni.
Ihakhi Ni Soovara Sa Muhakhu, Sa Atthu Ni Sootthariha Sahu
Ehakhi ya okhalana
1. Epooma ennisuwelela ni ennilipiherya ehakhi ya okhalana etthu.
2. Waakhiwa etthu onoorowa wiiraneya mwaha, wa ophaveleya, orumeeleya wala otthuna wa atthu, voohimmwa ntoko silamuliwaaya ni vanimoonaneya ot- thikiheriwa musurukhu vooreerela.
Ehakhi ya waakhela yoohiyeriwa
Epooma ennisuwelela ni ennilipiherya, ntoko silamuliwaaya, ehakhi ya waakhela yoohiyeriwa.
Direito ao trabalho
1. Muteko onikhala ehakhi ni yoovara ya khula nammuttettheni.
2. Khula nammuttettheni ohaana ehakhi ya othanla muteko woovara voohikhanye- reriwa.
3. Muteko wookhanyereriwa onnikhoottihiwa, ohiya muteko ole onivariwa muhi- na mwa nlamulo.
Ehakhi ya oliviwa ni okhapeleliwa vamutekoni
1. Khula namuteko ohaana ehakhi ya waakhelihiwa vooreerela, wiitthuuwa, ni oreforomari.
2. Namuteko ohaana ehakhi ya waakhiheriwa, okhapeleliwa ni wiirattela vamu- tekoni.
3. Namuteko onkela woomoliwa vamutekoni mwa makhalelo ni ntoko sivahe- riwaaya munlamuloni.
Ehakhi ya opaka muthukumanyo wa ovara muteko ni wa waakhaliherya ana- muteko
1. Anamuteklo ahaana ehakhi ya oreherana mwa mithukumanyo sa ovara miteko ni sa waakhaliherya anamuteko.
2. Mithukumanyo sa waakhaliherya anamuteko ni sa ovara muteko sihaana weet- tiheriwa mwa myeettelo sa oreherera ni ohoolela voowaasuwelela atthu oothee- ne, ottharihaka wa wiira mpantta wa atthu aya mwa miteko saya sootheene ni mwa mwaathanlo okathi ni okathi ni wa ahooleli.
3. Mithukumanyo sa waakhaliherya anamuteko ni sa muteko ti soowoopowa ohaaroromelaxa makhulupale, epooma, iparitiitu ni ikerexa wala metthenkeso sa itiini.
4. Nlamulo ninneettiherya opakiwa, wiiraaniwa ni omalihiwa wa mithukumanyo sa waakhaliherya anamuteko ni sa muteko, siiso ntoko iphurelo sa woopowa ni wiihoolela, waalikanihaka ni ahooleli, epooma, iparitiitu ikerexa ni mitthenkeso sa itiini.
Ehakhi ya wunteerya muteko ni okhoottihiwa otthukiwa muteko
1. Anamuteko ahaana ehakhi ya wunteerya muteko, okhanleene mweettiheryo aya woovaheriwa munlamulonmi.
2. Nlamulo ninnivukula mweettiheryo wa ehakhi ya wunteerya ni miteko sooree- rela, mwa sootthuneya sihinunteereya sa atthu ni sa miteko sa waakiherya elapo.
3. Vannikhoottihiwa otthukiwa muteko.
Ehakhi ya osoma
1. Mwa Elapo ya omosampiikhi, osoma enikhala ehakhi ni yoovara ya khula nam- muttettheni.
2. Epooma ennilipiherya wuncererya osoma mwa osoma wa osuwela opaka ni olikaneliwa ophwanyiwa wa anammuttettheni ootheene ettharihiwaka ehakhi yeela.
Ehakhi ya ekumi
Anammuttettheni ootheene ahaana ehakhi ya ovahiwa mirette ni olooliwa, ntoko silamuliwaaya, siiso tho ahaana soovara sa olipiherya ni okhapelela ekumi ya atthu.
Ehakhi ya muttetthe
1. Khula nammuttettheni ohaana ehakhi ya okhala mmuttettheni moowiitthaaleya ni ohaana okhapelela.
2. Epooma ni epooma ya mmuttettheni, ekhaliheriwaka ni mithukumano sa okha- pelela mmuttettheni, ennitthara miyuupuwelelo sa okhapelela mmuttettheni ni enniwehaweha orumeeliwa saana wa mireerelo sa ephattu sootheene.
Empa ni ipooma
1. Anammuttettheni ootheene ahaana ehakhi ya okhalana empa yoottittimiheya, ekhalaka yoovara ya epooma, ottharihiwaka wunnuwa wa muhakhu wa elapo, ovaherya makhalelo ooreerela a mitthenkeso, oottharihiwa ni impa.
2. Nave tho enikhalela  wa  epooma  orehereya  ni  okhaliherya  myuupuwelelo  sa anammuttettheni, ipooma sa mmuttettheni ni miloko sa atthu, waahoole- laka opaka impa sa mmansaya ni ikoperatiiva, siiso tho waaphwanyiha empa yawayeene.
Ehakhi ya anamuthuma
1. Anamathuma ahaana ehakhi ya okhalana mireerelo ni miteko soofayixa, oso- ma ni oleelihiwa, okhapeleliwa ekumi aya, okhapeleliwa mireerelo sa muhakhu nave tho oreheriwa yoohononeliwa.
2. Muteko wa olaleya mitthaka onneettiheriwa ni nlamulo, nto anakhoottiheriwa makhalelo a olaleya mitthaka voowiipitiha, voowiiyererya ni voowoka.
3. Mithukumano sa anamathuma ni ikoperatiiva sihaana ehakhi, ntoko silamu- liwaaya, wa okhaliheriwa ni epooma ni wiiweleliwa va mwaha saya sa okhapele- liwa anamathuma, atthuneliwaka okhalana exariwa wa okhapeleliwa ale aniira mpantta wa muthukumano.
Wookolela erutthu ni otthekula
1. Anammuttettheni ahaana ehakhi ya wookolela erutthu ni otthekula.
2. Epooma ennilipiherya, variyari va mitthenkeso sa otthekula ni ixikola, opakiwa ni ovuwihiwa wookolela erutthu ni otthekula.
Ehakhi ya ovenyihera wa sootthariha
1. Anammuttettheni ootheene ahaana ehakhi ya ovenyihera wa sootthariha sahu ni sooxutta.
2. Epooma ennikhapelela ihakhi sa mureerelo wa namasuwela, ohelelaka ihakhi sa namapaka ni ennilipiherya opakiwa hata ovuwihiwa malepo ni masuwelo.
Ehakhi ya okhapeleliwa mwaha wa ohiwerya etthu hata wuuluvala
1. Anammuttettheni ootheene ahaana ehakhi ya okhapeleliwa mwaha wa ohiwerya etthu hata wuuluvala.
2. Epooma ennooniherya muraarelo ni makhalelo wa ottharihiwa ehakhi yeela.

Mukhalelo Wa Mireerelo, Wa Atthu, Wa Muhakhu Ni Wa Musokho
Ikano Soowuulaana
Myeettelo sa mireerelo
1. Myeettelo sa mireerelo a elapo aneettiheriwa mwa opakiwa soorumeeliwa soohoolela wunnuwa, mwa oreheriwa makhalelo a nloko na Omosampiikhi, mwa olipiherya omwene wa epooma ni olipiherya wiiraana wa elapo mwa wiira mpantta wa anammuttettheni, siiso ntoko orumeeliwa saana mireerelo sa atthu ni itthu.
2. Woohihonona munnuwelo woomaaleleya, epooma enniilipiherya mukawanyo wa muhakhu wa elapo, ettottopelaka ni ettittimihaka muteko wa mittetthe sini- ruwerya.
Myeettelo soohoolela
Mukhalelo wa mireerelo ni wa atthu a Elapo ya omosampiikhi omphavela osiveli- ha nloko na Omosampiikhi mwa sootthuna saya soohoolela ni olipiherya okhala voowiitthaaleya wa atthu ni onikhaliheya mwa myeettelo soohoolela iya:
a) Mwa ottittimiha muteko;
b) Mwa omwiira nakoso;
c) Mwa waakuveya wuupuwelela waya atthu a nakoso;
d) Mwa okhala vamosaru mitthenkeso sa epooma, mitthenkeso sa axineene ni mitthenkeso sa ikoperatiiva hata sa atthu;
e) Mwa miruweryo soosuweliwa sa mireerelo sa ephattu ni ikaruma sooruwe- riha, sintoko vootthuniwa ni atthu ootheene;
f) Mwa okhapeleliwa mitthenkeso sa ikoperativa ni sa atthu;
g) Mwa muteko wa epooma ntoko namalamula ni namalipiherya mwaattelo ni munnuwelo wa mireerelo ni atthu.
Muruweryo wa kuveerunu ni owerya wa atthu
1. Mireerelo sa ephattu siri mutthayani ni vathi va etthaya, mmaasini a mmuro, mphareya mwa elapo ahu, mutakhani ni muttetthe wooruwerya woohoolela, miruweryo sa kuveerunu.
2. Ti soosuweliwa okhala sa epooma:
a) Mpantta wa maasi;
b) Mpantta wa osulu;
c) Mureerelo wa nsuwelo ni maloko a atthu a khalayi;
d) Mittetthe sinikhapeleliwa mireerelo sa ephattu;
e) Mireerelo sa mmaasini;
f) Mireerelo sa enerexiiya;
g) Iparapaara ni iphiro sa kampoyi;
h) Imiina;
i) Miruweryo sikina sintoko sinromoliwaaya munlamuloni.
3. Nlamulo ninneettiherya mukhalelo wa exariya sa miruweryo sa atthu, siiso ntoko ohooleliwa waya ni okhapeleliwa, sivirikanihiwaka iye sa epooma, sa epooma wa khula muttetthe ni sa anammuttettheni, sittittimihiwaka myeettelo sa ohimalihiwa ni ohikophihiwa.
Mipantta sa miruweryo sa ikaruma sooruweriha
1. Mureerelo wa elapo onnitthunela okhala vamosaru mipantta miraru sa mi- ruweryo sa ikaruma sooruweriha.
2. Mpantta woosuweliwa onoonaneya ni ikaruma sooruweriha ohooleliwaka ni muneene oryeene epooma wala ni mitthenkeso sikina sa epooma.
3. Mpantta wa axineene onoonaneya ni ikaruma sooruweriha ohooleliwaka ni mu- neene oryeene atthu khamosa-khamosa wala makhuru a atthu, woohitakanyeya yoolempwa mwa nummeru nnirwa.
4. Mpantta wa ikoperativa ni wa atthu onikhala voowooneyaxeene:
a) Ikaruma sooruweriha sa mmuttettheni, sikhalaniwe ni sihooleliwaka mmuttettheni memmo;
b) Ikaruma sooruweriha sinivareliwa muteko ni makhuru a anamuteko;
c) Ikaruma sooruweriha sikhalaniwe ni sinihooleliwa ni atthu oowiiraana woohikhalana mphurelo, arina yootthuneyaxa yoohoolela waakhaliherya atthu, otepaxawene mitthenkeso sa atthu okhaliheryana aphwanyeryaka mphurelo ootheenaaya.
Mipooxitu
Mipooxitu sinneemereriwa wala ovirikanihiwa voorumeeliwa nlamulo, ninlepela ittharihiwaka myeettelo sa exariya ya atthu ootheene
Mukhalelo Wa Mireerelo
Oreherya miteko sa miruweryo
1. Epooma ennilipiherya, oreherya ni enniwehaweha muteko wa miruweryo ettha- rihaka niinaanoru wala voohooneyaxa wa omalamaliha mikacamiho soowoo- neyaxa sa nloko na Omosampiikhi ni wa ovukula mavirikanelo a ikhalelo sa atthu ni mittetthe.
2. Muhakhu wa epooma ohaana okhalana owerya ovenxerya mwa wiilipiherya munnuwelo woohivirikana.
Mireerelo sa ephattu
Epooma ennilipiherya osuwela, oweha-weha ni ottittimiha mireerelo sa ephattu ni enihimya makhalelo oorumeeliwa ni oottotteliwa muraarelo sikhapeleliwaka soo- tthuneya sa elapo.
Muteko wa olima
1. Mwa Elapo ya omosampiikhi olima muteko woohoolela wa wunnuwiha elapo.
2. Epooma  enneemiherya  ni  ennilipiherya  wunnuwa  wa  mittetthe  sa mwaaliteyiya muhina mwa okhomaaliha sootthuneya sa nloko na Omosampiikhi ni wunnuwa wa miruweryo hata atthu a elapo ahu.
Ifaapirika
Mwa Elapo ya omosampiikhi ifaapirika etthu eniruuhela wuncererya muruweryo wa elapo.
Mpantta wa amusi
1. Mwa ottharihela sootthuneya soohoolela sa muxovo, mpantta wa amusi ohaana yoovara yoopacerya.
2. Epooma ennilipiherya ni ennikhaliherya miruweryo sa mpantta wa amusi ni ennaalattula alimi, siiso ntoko anamuteko khamosa-khamosa, wiira yiireherye wa oruwerya mwa makhalelo ootepaxa orowa ohoolo.
Muruweryo woohaatta
Epooma ennisuwelela mukhaliheryo wa muruweryo woohaatta mwa mireerelo sa elapo ahu ni enneemrerya wuncereriwa woophaveleya ottittimiha owerya ni wuu- puwelela wa nloko na Omosampiikhi.
Atthu a nakoso
1. Epooma ennunnuwiherya ni okhaliherya mwa wiira mpantta wa atthu a nakoso muhina mwa munnuwiheryo ni mulipiheryo wa muruweryo wa elapo.
2. Epooma ennikumiherya itthuvo woowi atepeke wuncerereya atthu a nakoso elapo yootheene otepaxawene mittetthe sa waaliteyiya.
Muhakhu wa ilapo sikina
1. Epooma enneemiherya muhakhu wa ilapo sikina, onivareliwa muhina mwa myeettelo sa mireerelo.
2. Sootekiwa sa atthu  a ilapo sikina sinnitthuniheriwa mmuttettheni mootheene mwa elapo ni mwa mipantta sootheene sa miruweryo, ohiya va makhalelo oowiixaatheriwa okhala wala orumeeliwa ni epooma paahi.
Etthaya
1. Etthaya ti ya epooma.
2. Etthaya ehikhale yootumihiwa wala mwa makhalelo makina ovahiwa, nnakhala weemexeriwa.
3. Woona wi mukhalelo wa olimwenku oniruuha muhakhu ni okhala woomaa- leleya wa atthu, ovara ni orumeela etthaya ehakhi ya muxovo wootheene wa Omosampiikhi.
Ovara ni orumeela etthaya
1. Epooma ennilamula makhalelo a ovara ni orumeela etthaya.
2. Ehakhi ya ovara ni orumeela etthaya enivaheriwa atthu khamosa-khamosa wala makhuru a atthu wuupuweleliwaka sootthuneya sa atthu wa miruweryo.
Ihakhi soophwanyiwa mwa ohiyeriwa wala wiikuxererya etthaya
Mwa othoonyeriwa okhalana ehakhi ya ovara ni orumeela etthaya, epooma en- nisuwelela ni ennikhapelela ihakhi soophwanyiwa mwa ohiyeriwa wala wiikuxe- reriha, ohiya walamuliwa wunteeriwa wala yakhala wiira etthaya evahiwe mutthu mukina wala mutthenkeso.
Mukhalelo Wa Atthu
Muteko
1. Muteko ti ikuru sineettiha munnuwelo ni ti woottittimihiwa hata okhapeleliwa.
2. Epooma ennikhapelela okawaniwa saana wa miruweryo sa muteko.
3. Epooma ennaakhulela wiira wa muteko woolikana ohaana oliviwa voolikana.
Osoma
1. Elapo ya omosampiikhi ennitthariha mukhalelo wa osoma ephavelaka wiiraa- na wa atthu, omala-malihiwa ohisoma, oxintta masuwelo ni mavarelo aya, siiso ntoko osuwelela myeettelo sa otthariha ni sa enammuttettheni.
2. Epooma ennireherya ni wunnuwiha osoma mwa mukhalelo mmosaru wa oso- ma wa Omosampiikhi.
3. Osommwa mwa muxikola wa ipooma kahiyo wa itiini.
4. Osommwa onivahiwa ni mithukumano wala mitthenkeso sikina soohikhala sa epooma oniiriwa ntoko silamuliwaaya ni onoowehawehiwa ni epooma.
5. Epooma khikhanle wootthokiha osommwa, soosuwela sahu ottharihaka myee- ttelo, oratta, miyuupuwelelo wala itiini ootheene.
Osoma woomaliha
1. Okela muxikola mwa epooma wa osoma woomaliherya ohaana wooneyiherya olikana ni ophwanyiwa miraarelo vamosaru ni okhala osoma wa atthu oo- theene, wuupuweleliwaka ootthuniwa ophwanyaneya atthu oosuwela ovara ni oowuncererya osoma ni osuwela waya mulaponi.
2. Ixikola sa epooma sa osoma woomaliherya ti makhuru a atthu arina ehakhi sa atthu, oosuwanyeya ni annikupaliwa wiiseettiherya mekhaya mwa masuwelo, maxuttiho, muhakhu ni ohoolela, woohinanariha mukhalelo wa masomiheryo ooreera, ntoko silamuliwaaya.
3. Epooma ennisuwelela ni enniwehaweha osommwa wa muxikola woohikhala wa epooma hata mwa mitthenkeso sa ikoperatiiva, ntoko silamuliwaaya.
Sootthariha
1. Epooma ennilipiherya munnuwelo wa sootthariha sahu ni ottittimiheya wahu ni ennilamulela ohikhoottihiwa wooniherya soolimalela ni mireerelo sa atthu a Omosampiikhi.
2. Epooma enneemererya ovuwihiwa wa sootthariha sa Omosampiikhi ni ennunnuwiherya soovara woowi nloko na Omosampiikhi niphwanyere mphu- relo wa mixintto sa sootthariha sa maloko makina.
Ekumi
1. Ovahiwa mirette ni olooliwa wa anammuttettheni onitthokihiwa mwa mukha- lelo mmosaru wa ekumi wa Omosampiikhi oniiraaya maloko ootheene a Omo- sampiikhi aphwanyere mphurelo.
2. Wa ovareya wa sootthuneya sinittharihiwa mwa mukhalelo mmosaru wa eku- mi, nlamulo ninnooniherya mananna a weettiherya ovahiwa mirette ni oloo- liwa.
3. Epooma enniweemiherya anammuttettheni ni mitthenkeso wiira mpantta wa wunnuwihiwa makhalelo a ekumi mmuttettheni.
4. Epooma ennilipiherya omwaramwariwa wa miteko sa ovahiwa mirette ni olooliwa ni waalikaniherya anammuttettheni ootheene ottottela muraarelo wa ehakhi yeela.
5. Epooma ti erina owerya weemererya, oreeriha ni oweha-weha muruweryo, nakoso ni orumeela ipyo sa mmaakinani, soophattuwa mwa itthu ikumi, sa nfa- ramaasiya ni makhalelo makina a ovariwa ni osuweleliwa.
6. Muteko wa ovahiwa mirette ni olooliwa onivariwa ni mithukumano ni mitthenkeso soohikhala sa axineene, onivariwa ntoko silamuliwaaya ni onniwehawehiwa ni epooma.
Mmuttettheni ni efayita ya ekumi
1. Epooma ennikhumiherya soovariwa  woowi  voonaneyeke  wiiraana  mutthu  ni muttetthe awe ni okhapelela mmuttettheni wiira yuncerereyeke efayita ya anammuttettheni.
2. Wa ophavela ororomeliha ehakhi ya muttetthe mwa makhalelo a munnuwelo wootthuneya, epooma ennithanlela myeettelo sa ophavela:
a) Okasoopa ni oweha-weha onanarihiwa wa muttetthe ni othipakaseya wa etthaya;
b) Othukumanya sootthuneya sa mittetthe, mwa myeettelo sa mipantta;
c) Olipiherya othukumanyiwa wa ifayita sa muttetthe, mwa myeettelo ni ipo- rokaraama sa osoma;
d) Otthuniherya orumeeliwa mwa exariya, mireerelo sa ephattu okhapele- liwaka orweelana waya, olipiheya mukhalelo wa atthu ni sa mmuttettheni ni wa ihakhi sa atthu anikela oyariwa omihooli;
e) Olipiherya oreherya muttetthe woowi miteko siphwanyaneye mmapuroni mooreerela ni okhale wuncerereya woolikanela wa atthu ni miruweryo.
Ahooleli a mmuttettheni
1. Epooma ennaattottopela ni ennaattittimiha ahooleli a mmuttettheni anikhalihe- riwa ni maloko a atthu ni mwa ehakhi yoolimalelihiwa.
2. Epooma ennilamula wiiraana wa ahooleli a mmuttettheni ni mitthenkeso sikina ni ennaatthuniherya wiira mpantta wa miteko sa miruweryo, sa atthu ni soot- thariha sa elapo, ntoko silamuliwaaya.
Omusi
1. Omusi etthu yoohoolela ni ephattu ya atthu ootheene.
2. Epooma ennaakhulela ni onnikhapelela, ntoko silamuliwaaya, othelaniwa okha- laka mwiiraano onlipiherya orowiha ohoolo sootthuneya sa amusi.
3. Mwa makhalelo a munnuwelo wa wiiraana wa atthu woottharihiwa nttittimiho mwa ottottopeleya wa mutthu, epooma ennaakhulela mweettelo wa wiira Othe- laniwa oniiraneya muhina mwa wiiwananiwa.
4. Nlamulo ninnihimya wiira othelaniwa wa mmuttettheni ni wa etiini, onitaphu- lela sootthuneya soolempwa ni ennithoonyerya iphurelo saya.
Okhala maayi ni tiithi
1. Omayi ni otiithi onnittottopeliwa ni okhapeleliwa.
2. Amusi ti anaakhulela munnuwelo wa murettele wa mwaana ni annaalela atthu aniyariwa omihooli ni miyuupuwelelo sooreera, sootthareya ni sa atthu.
3. Amusi ni epooma annimuvaherya osoma mwaana, amusuwelihaka myeettelo sa wiiraana wa elapo, ophenta elapo, olikana wa alopwana ni athiyana, ottittimiha- na ni okhaliheryana wa atthu.
4. Axitiithi ni aximaayi ahaana waakhapelela anamwane ooyariwa moothelani mwaya wala ota.
Onamwane
1. Anamwane ootheene ahaana ehakhi ya okhapeleliwa ni amusi, ni atthu hata ni kuveerunu woowi yunnuwe voomalela.
2. Anamwane, vootepaxa ikhwaasuni, oorakala ni ale ootthyayiwa, ahaana mukha- pelelo wa amusi, wa atthu ni wa epooma waakhiheriwaka mwa khula makhalelo a othanyiwa, a ohooxiwa hata waakhiheriwaka mwa ivarelo sootepaxa omuru- ma muhina mwa amusi hata mitthenkeso sikina.
3. Mwanamwane khakhanle oothanyiwa, otepaxawene, mwaha wa oyariwa nnakhala ohooxiwa.
4. Onnikhoottiheriwa ovarihiwa muteko anamwane hata okhalaka mwa iyaakha sa okhanyereriwa orowa oxikola hata mwa iyaakha sikina.
Muthiyana
1. Epooma ennitumererya, ennikhaliherya ni ennittittimiha munnuwelo wa mu- thiyana ni onneemererya muteko awe onirowa ohoolo, mwa Ikano soowuulaa- na soowuupuwelela, sooruwerya, sookhalihana ni soosuwelihana.
2. Epooma ennikupali ni ennttottopela mwiirelo mpantta wa muthiyana mwa ekhotto ya woopoliwa elapo ahu, mwa waakiherya omwene ahu ni mwa ottha- rihiwa omwene wa atthu.
Emwaavano
1. Amwaavano oophwanelela, oorowiha ohoolo soolimalela sa nloko na Omosam- piikhi, yaahivara muteko woororomeleya mwa ekhotto ya woopoliwa elapo ni mwa ottharihiwa omwene wa atthu ni akhanle ikuru sa waavenxerya atthu.
2. Muupuwelelo wa epooma oniphavela, voohoolelaxawene munnuwelo ni mu- rettele wa nttittimiho na amwaavano, muteko wa okoha-koha wa osiveliwa ni opaka woohikhoottiheriwa, nsuwelelo wa waavarela miteko anammuttettheni ni ovaheriwa makhalelo a wiikhaliha owerya ovara muteko.
3. Epooma ennitumererya, ennikhaliherya ni ennittittimiha soowaakuva wuu- puwelela ovara sa amwaavano mwa olipiherya wiiraana wa elapo, mwa ovenyiherya, mwa munnuwelo ni mwa waakiherya elapo.
4. Epooma ni atthu ootheene annumpererya ni annikhaliherya oreheriwa mit- thenkeso sa amwaavano woowi arowiheke ohoolo masuwelo ootthariha, a orat- ta, a isepwere, a otthekula ni a osoma.
5. Epooma, vookhaliheriwa ni mithukumano soowaahoolela axipaapa ni aleli, mitthenkeso soohikhala sa epooma ni mitthenkeso sa amwaavano, ennithan- lela mweettelo woorumeeliwa ni amwaavano enitthuniherya olipiherya ni wee- mererya amwaavano osoma ivarelo muteko, ophwanya muteko woopacerya ni wunnuwiha meekhaawe muupuwelelo ni erutthu.
Wuuluvala
1. Atthu oowuuluvala ahaana ehakhi ya okhapeleliwa wooreeraxa wa amusi, wa atthu ootheene ni wa Epooma, voowooneyaxa wa ovahiwa mapuro a okhala, wa otthekulihiwa ni amusi hata ni anammuttettheni ni waakheleliwa ni mitthenkeso sa epooma hata sa axineene, vootthuneya okosoopiwa awo okhala meekhaaya.
2. Epooma ennitthariha mweettelo woorumeeliwa wa atthu oowuuluvala onoo- niherya soovara mwa makhalelo a miruweryo, atthu ni sootthariha, woowi aphwanye muraarelo wa ohakalala mwaha wa wiira mpantta wa makhalelo a mmuttettheni.
Atthu oorakala
1. Atthu oorakala ahaana ehakhi ya okhapeleliwa vooreerela ni amusi, atthu oo- theene hata ni epooma.
2. Epooma ennilipiherya okumiherya makhalelo a oxutta ni wunnuwiha nttaava na atthu oohilavula ni atthu oohiiwa.
3. Epooma enniilipiherya okumiherya makhalelo ootthuneya mwa wiirela mpan- tta miruweryo ni atthu wa anammuttettheni oorakala.
4. Epooma enneemererya, ekhaliheriwaka ni mithukumano sa atthu oorakala ni mitthenkeso sa axineene, myeettelo soorumeela siniroromeliha:
a) Waahokoloxerya makhalelo a waahakalaliha ni wiira mpantta atthu oo- rakala;
b) Waavaha makhalelo a vootthuneya okosoopiwa awo okhala meekhaaya ni oothanyiwa;
c) Opaceriwa waakheleliwa wa atthu oorakala, mmitekoni mwa epooma wala mwa axineene;
d) Okhweyiheriwa ophiya mapuro oowooneya.
5. Epooma ennilattula weemererya opakiwa mithukumano sa atthu oorakala.
Mukhalelo Wa Muhakhu Ni Wa Musokho
Mukhalelo wa muhakhu
Mukhalelo wa muhakhu onireheriwa woowi voonaneye ophwanyiwa, okhalaniwa ni okhapeleliwa miruweryo, siiso ntoko orumeela ittharelo sa muhakhu sooruuhela wuncererya mireerelo ni atthu a elapo.
Mukhalelo wa musokho
1. Mukhalelo wa musokho onireheriwa woowi voonaneye ovareya sootthuneya mwa mireerelo sa epooma ni mitthenkeso sikina sa epooma, siphwanyiwe soo- tthuneya mwa myeettelo sa mireerelo sa epooma ni ororomeliha okawanyiwa exariya wa miruweryo ni maali.
2. Mipooxitu sinneemereriwa wala ovirikanihiwa voorumeeliwa nlamulo, enihi- mererya enirowaaya ovareliwa, ehisapo, miphurelo ni nroromelo na anamaliva.
3. Khaavo okhanle ookhanyereriwa oliva mipooxitu sihikhumiheriwe mwa ma- lamulo a elapo ya Omosampiikhiikhi ni oliviwa waya hata waakheliwa mu- surukhu khonttharihiwa ntoko silamuliwaaya.
4. Wa mwiirelo mmosaru wa miruweryo, khavakhanle voowuncereriwa ephattu ya oliviwa waya nnakhala wuncereriwa ihisapo sa mipooxitu.
5. Nlamulo na musokho khanneemererya oliviwa ihisapo sivinre, vaahikhaleru mwa makhalelo ootthuneya wa namaliva.
Muupuwelelo wa mireerelo ni wa atthu
1. Muupuwelelo wa mireerelo ni atthu ohaana ntoko yootthuneya weettiherya munnuwelo wa mireerelo ni wa atthu okhalelaka munnuwelo wootthuneya, ovukula ivirikanelo sa mittetthe ni omala-maliha vakhaani-vakhaani ivirikane- lo sa mireerelo ni sa atthu mwa opooma ni waaliteyiya.
2. Muupuwelelo wa mireerelo ni wa atthu orina mooniheryo aya wa miruweryo muhina mwa muhakhu wa elapo.
3. Muteko wa okoha-koha wa muupuwelelo wa mireerelo ni wa atthu onunnyere- riwa wa Nipuro na ovaanela ikano sa elapo ya Omosampiikhi oveleeliheriwaka ni soolempwa mwa soohoolela othanleya sa atthu ootheene ni sa mumpanttani, ni otakanxiwaka mooniheryo aya.
Opakiwa ni ottharihiwa muupuwelelo wa mireerelo ni wa atthu
1. Muupuwelelo wa mireerelo ni wa atthu onipakiwa ni kuveerunu, ettharihiwaka eporokaraama erinaawe mwa iyaakha ithanu.
2. Muteko wa okoha-koha wa muupuwelelo wa mireerelo ni wa atthu onunnyere- riwa wa Nipuro na ovaanela ikano sa elapo ya Omosampiikhi ni ohaana owehe- riwamo ileeliheryo sa mireerelo suulupale ni miteko soovara mwa orowiha ohoolo munnuwelo wa mpantte ni ohaana oveleeliheriwa ni soolempwa sa mu- teko sinileeliherya.
3. Opakiwaniottharihiwamuupuwelelowamireereloniwaatthutiwoohiyanihiwa, wa oporovinsiya ni wa mipantte khamosa-khamosa.
Muhakhu wa kuveerunu
1. Muhakhu wa epooma ti wa nammosa, onnileeliha musurukhu onikela ni musurukhu onikhuma nittittimihaka khula okathi ittharelo sa eyaakha hata ovuwiha, ntoko silamuliwaaya.
2. Muhakhu wa epooma onnikhala wooreheriwa mwa iporokaraama wala muu- puwelelo wa myaakha sinceece, otthuneyaka nto olempeliwa muhakhu mwa soovara sa mwaakha onihimeriwaaya.
3. Muteko wa okoha-koha wa nlamulo na muhakhu na epooma onipakiwa ni ku- veerunu ni onunnyereriwa wa Nipuro na ovaanela ikano sa elapo ya Omosam- piikhi ni ohaana oheliwamo mitthaka sinileeliherya miruweryo siniwehereriwa, onikotela musurukhu onikhuma, mukhalelo wa ohaleela ni itthu sootheene sinileeliha muupuwelelo wa muhakhu.
4. Nlamulo ninnithoonyerya mananna a ovareliwa muhakhu ni makhalelo ani ahoolele ovirikanihiwa waya, okathi wa ovariwa, siiso ntoko onnithoonyerya muttharelo aya khula okathi ohinkela otthariwa okathi ommalaaya mooniheryo wala mwaathanlo aya.
Mawehaweheryo
Ottharihiwa muhakhu wa epooma oniwehawehiwa ni Etiripunaali Eniphuka Milattu sa Mavarelo Miteko hata ni Nipuro na ovaanela ikano sa elapo ya Omo- sampiikhi, ela, mwa moonelo wa Etiripunaali eyo, enooweha ni enoolamula mwa muhakhu wootheene wa epooma.
Epanko yoohoolela
1. Epanko ya Omosampiikhi ti Epanko yoohoolela ya Elapo ya omosampiikhi.
2. Mavarelo a Epanko ya Omosampiikhi anihooleliwa ni nlamulo naya hata ni myeettelo sa ilapo sootheene, Elapo ya omosampiikhi enkelaaya wiikeliha ni weemereriwa orumeela.
Mureheriwo Wa Muteko Wa Olamulela
Ekapiitulu Emosaru
Mitthenkeso sookhalana omwene muulupalexa
Ti Mitthenkeso sookhalana omwene muulupalexa, Muhooleli a Elapo, Nipuro na ovaanela ikano sa elapo ya Omosampiikhi, kuveerunu, itiripunaali ni nikhuru na akhulupale aniweha-weha malamulo a Elapo.
Mvalaanyo ni mukhaliherano
Mitthenkeso sookhalana omwene muulupalexa sinirumeela myeettelo sa mva- laanyo ni mukhaliherano wa owerya onooniheriwa mmalamuloni a elapo ya Omo- sampiikhi ni sihaana orumeela Malamulo a Elapo ya Omosampiikhi ni malamulo makina.
Ikano soowuulaana sa mukhalelo wa mwaathanlo
1. Mwaathanlo wa atthu ootheene, meekhaawe, woolikana, wa siiri ni wa okathi ni okathi, onikhala mweettelo woomalela wa othanliwa ahooleli a mitthenkeso sookhalana omwene muulupalexa, sa mporovinsiya ni wa owerya wa mmuttettheni.
2. Wooniheriwa alonle mwa mwaathanlo onittharihiwa mukhalelo wa muhoolela- no woolikana.
3. Oweha-wehiwa wa waalikeliwa anamuthanla ni miteko sa mwaathanlo siniva- riwa ni mutthenkeso muulupale wa mwaathanlo, mutthenkeso woohirummwa ni woohikhaliherya, okhanleene wi mukhalelo aya, oreheriwa, mavarelo aya ni soovara saya sinnivaheriwa muhina mwa nlamulo.
4. Mweettiheryo wa mwaathanlo onittharihiwa mwa makhalelo a exariya.
Muteko wa okoha-koha
1. Anammuttettheni anamuthanla alepiwe mmuttettheni mwa elapo ahu ni ale anikhala ilapo sikina alepiwe aakhala oowiitthaniwa ahimye mwa muteko wa okoha-koha itthu anoonelaaya okhala soofayi mulaponi mwahu.
2. Muteko wa okoha-koha onilamuliwa ni Muhooleli a Elapo ovahiweene miruku ni Nipuro na ovaanela ikano sa elapo ya Omosampiikhi, waakhuleliweene ni atthu anceene aniira mpantta ni mwa wuupuwelela anakhalakaru makhulupale a nipuro na ovaanela ikano sa elapo oophiyeraka ekapatti emosa ya natthaaru.
3. Khakhanle ootumereriwa muteko wa okoha-koha:
a) Mavirikanihiwo a Malamulo a Elapo ya Omosampiikhi, ohiya myaha soo- lempwa mwa nummeru 1 wa Nlakano 292;
b) Myaha sinihimmwa mwa nummeru 2 wa Nlakano 179.
4. Wakhala wiira myaha sihimmwale mwa nummeru 2 wa Nlakano 179 moone- lo wa mwiiraano wa ilapo sootheene onooweryaneya okhalihiwa muteko wa okoha-koha, ohiya sakhala soohimya murettele ni oreheriwa miinano.
5. Variyari va mahiku a olattuliwa ni wiiriwa mwaathanlo wa atthu ootheene wa mitthenkeso sookhalana omwene muulupalexa ohikhale woolattuliwa nnakhala opakiwa myeemereryo.
6. Muteko wa okoha-koha onnihimmwa okhala wootthuneya ni woowiiraaniha vakhala wiira onimwaakhuleliwa ni anamuthanla oophiyeraka nuusu na ana- muthanla yaalikeliwe.
7. Ohiya soolempwa sootthuneya sa nlamulo na mwaathanlo ninrumeeliwa oka- thi oniiraneyaaya, nlamulo nooreerela ninnihimya makhalelo a opaka ni wiira myeemereryo.
Ohivareya okathi mmosaru
1. Miteko sa Muhooleli a Elapo, Muhooleli a Nipuro  na ovaanela ikano sa ela-  po ya Omosampiikhi, muhooleli a maminiixituru, muhooleli a Etiripunaali Yuulupalexa ya Elapo ya Omosampiikhi, muhooleli a nikhuru na akhulupale aniweha-weha malamulo a Elapo, muhooleli a Etiripunaali Eniphuka Milattu sa Mavarelo Miteko, Namutthariha muulupalexa a milattu sa elapo, namalamula a exariya, muhooleli wa nayili a Etiripunaali Yuulupalexa ya Elapo ya Omosampiikhi, mwaakiheri muulupale a nayili a elapo, Mukhulupale a Nipuro na Ovaanela Ikano sa Elapo, miniixituru a nayili, sakarataari a epooma, muhooleli a eporovinsiya, musatoro ni toropa khasinvareya okathi mmosaru.
2. Mukhalelo wa namwiira mpantta wa kuveerunu nave tho khonivareya okathi mmosaru ni miteko sihimmwale nummeru na ottuli.
3. Nlamulo ninnithoonyerya soohivareya sikina wa okathi mmosaru, siheliwaka- mo miteko sa epooma ni sa axineene.
Mitthenkeso soohoolela
Mitthenkeso soohoolela sa epooma, mitthenkeso sookhalana omwene muulupale- xa, makhuru a mitthenkeso soomurumeela kuveerunu ni mitthenkeso sinilipiherya okhapelela yootthuneya ya elapo ni ottharihiwa mweettelo wa wiiraana wa elapo.
Soovara sa mitthenkeso soohoolela
1. Mitthenkeso soohoolela sihaana owerya, mwa mukhalelo wootheene, soovara sa otthariha omwene, olamula soolempwa mwa makhalelo a nlamulo ni ot- thokihiwa myeettelo sa elapo.
2. Ti sa owerya sa mitthenkeso soohoolela, voowooneyaxa, ohooleliwa elapo, olamuliwa ni oreheriwa muttetthe, okhapeleliwa elapo, mmaaleleyo wa atthu, oweha-wehiwa mmwiinanoni, okumiherya musurukhu ni wiiraana wa weettiherana oratteene.
Ahooleli ni anamuteko a mitthenkeso soohoolela
1. Mitthenkeso soohoolela sinnivara muteko aya ovinyawene wala sikhaliheriwaka ni ahooleli wala anamuteko a mutthenkeso woohoolela athoonyiwe   aniwehaweha miteko sivariwe mwa mittetthe khamosa-khamosa.
2. Nlamulo ninnithoonyerya mukhalelo, murehereryo ni soowerya soovara mwa makhalelo a waahoolela atthu.
Kuveerunu a mporovinsiya
1. Muhooleli a kuveerunu muhina mwa eporovinsiya ti kuverinatoore a vaporo- vinsiya.
2. Kuveerunu a vaporovinsiya ti mutthenkeso oovaheriwa olipiherya otthariha, muhina mwa eporovinsiya, myeettelo sa kuveerunu ni okhaliherya ipooma sa mittetthe seyiyo, ntoko silamuliwaaya.
3. Anamwiira mpantta wa kuveerunu a vaporovinsiya anithoonyiwa ni maminiixi- turu a mipantta seyiyo, noomala wiiweleliwa kuverinatoore.
4. Murehereryo, mukhalelo, mavarelo ni soowerya ovara sa kuveerunu a Eporo- vinsiya sinivaheriwa muhina mwa Nlamulo.
Nipuro na Ovaanela Ikano sa vaporovinsiya
1. Nipuro na Ovaanela Ikano sa vaporovinsiya mutthenkeso onihoolela ot- tharihiwa omwene wa atthu, onithanliwa wa mwaathanlo a atthu ootheene, meekhaawe, woolikana, wa siiri ni okathi ni okathi ni woomaaleleya mwa myee- ttelo sa muhoolelano woolikana onivariwa mwa iyaakha soophiyeraka ithanu;
2. Nipuro na Ovaanela Ikano sa vaporovinsiya nnivara, voowooneyaxeene:
a) Oweha-weha ni weemererya mattharihiwo a myeettelo ni soorummwa silepeliwe mmalamuloni a elapo ya Omosampiikhi ni malamulo makina, siiso ntoko mwa sootumereriwa ni nikhuru na ahooleli a iminixiteeriyu sihimeryaka eporovinsiya yeeyo;
b) Waakhulela eporokaraama ya kuveerunu ya vaporovinsiya, oweha-weha ni weemererya ottharihiwa waya.
3. Mukhalelo, murehereryo, mavarelo aya ni soovara sikina sinnivaheriwa muhina mwa Nlamulo.
Myeettelo
1. São actos legislativos as leis e os decretos-leis
2. Myeettelo sa Nipuro na Ovaanela Ikano sa elapo ya Omosampiikhi siri mwa mukhalelo wa malamulo, myeemereryo ni maakhulelo.
3. Soorummwa sa malamulo myeetteleo sa malamulo, saakhuleliwe ni nikhuru na ahooleli a iminixiteeriyu, nootthuniheriwa ni Nipuro na ovaanela ikano sa elapo ya Omosampiikhi.
4. Myeettelo sa oweha-weha sa kuveerunu sinikhala mwa yoorummwa, eriki ethoonyeriwa ni nlamulo noowehawererya hata mwa makhalelo a malamulo oowiihoolela.
5. Myeettelo sa Kuverinatoore a Opanko ya Omosampiikhi, ottharihaka owerya wawe, siri mwa mukhalelo wa mutthaka.
Mvuwiho
1. Sinnivuwihiwa mpoleti mwa Erepuupilika, wooveyaka mukacamiho wa ohi- phureleya etthu muhina mwa exariya:
a) Malamulo, myeemereryo ni maakhulelo a Nipuro na ovaanela ikano sa ela- po ya Omosampiikhi;
b) Malamulo a Muhooleli a Elapo;
c) Soorummwa sa malamulo, soorummwa, maakhulelo ni mithukumanyo wa itukumentu sikina sookhumiheriwa ni kuveerunu;
d) Myaakhulelo sa Etiripunaali Yuulupalexa ya Elapo ya Omosampiikhi, mwaakhulelo wa anamalamula, siiso ntoko myaakhulelo sa itiripunaali sikina nlamulo nnaavaheryaaya owerya wootthuneya wa sootheene;
e) Myaakhulelo sa mphurelo wa mwaathanlo ni myeemereryo sa elapo;
f) Myaakhulelo sa weemiherya soovarihaniwa ni mivarihano ni ilapo sikina;
g) Mitthaka sa kuveernatoore a Opanko wa Omosampiikhi.
2. Nlamulo ninnithoonyerya makhalelo a ovuwihiwa wiira sivaheriwe myeettelo sikina sa exariya ya atthu.
Ohooleliwa wa mitthenkeso soohoolela
Mitthenkeso soohoolela sa epooma sinnilipiherya ohooleliwa waya mwa makawanyeyo wa mittetthe soovirikana
Muhooleli A Elapo
Mukhalelo Ni Mwaathanlo
Muleeliheryo
1. Muhooleli a Elapo ti muhooleli a epooma, nthoonyeryo na wiiraana wa elapo, onaahoolela anammuttettheni muhina mwa elapo ahu hata mwa ilapo sikina ni onniwehaweha mavarelo saana wa mitthenkeso sa epooma.
2. Muhooleli a epooma ti nroromeliho na Malamulo a Elapo ya Omosampiikhi.
3. Muhooleli a Elapo ti muhooleli a epooma.
4. Muhooleli a Elapo ti muhooleli a atoropa.
Othanleya
1. Muhooleli a Elapo onithanliwa wa mwaathanlo a atthu ootheene, meekhaawe, woolikana, wa siiri ni wa okathi ni okathi.
2. Annikhala oowiivahererya othanliwa okhala muhooleli a elapo anammuttetthe- ni a Omosampiikhi ani okathi omosaru:
a) Akhalane elapo ya oyariwa mwa ephattu ni ahivaheriwe elapo ekina;
b) Akhalanne iyaakha soohiyeva ovikana miloko miraru ni ithanu;
c) Anneettiherya ihakhi saya sa nammuttettheni ni sa ipoliitika;
d) Akhale oothoonyiwa ni atthu oohiyeva ovikana ikonto muloko.
3. Okathi wa ohoolela wa muhooleli a elapo ti wa iyaakha ithanu.
4. Muhooleli a Elapo onnithanliwa tho omosa.
5. Muhooleli a Elapo othanliwe imaara piili soottharelana ohaana wiivahererya othanliwa okhala muhooleli a elapo, savira iyaakha ithanu omanleene okathi wookiseraawe ohoolela.
Mwaathanlo
1. Onnithanliwa okhala Muhooleli a Elapo namwiivahererya oni athukumanye ovikana nuusu na ivootu soosuwelihiwa.
2. Wakhala wiira khaavo namwiivahererya  ovahiwe  ivootu  sinceene  waavika- na akina, onookhala mwathanle ekwaha ya nayili anrowaaya wiira mpantta anamwiivahererya ayili ale athanlexiwe.
Ohivareya okathi mmosaru
Muhooleli a Elapo khakhanle oovara muteko mukina wa epooma ni nnakhala ova- ra miteko sikina sa axineene, ohiya mwa makhalelo oosuwelihiwa Mmalamuloni a elapo ya Omosampiikhi.
Owelihiwa ni olapha
1. Muhooleli a Elapo onniwelihiwa vakhaterani vawe ni muhooleli a nikhuru     na akhulupale aniweha-weha malamulo a Elapo ohoolo wa atthu ootheene ni akhulupale a Nipuro na ovaanela ikano sa elapo ya Omosampiikhi ni ahooleli akina a mitthenkeso sookhalana omwene muulupalexa.
2. Okathi wa owelihiwa, muhooleli a elapo othanliwe onnilapha wiiraka:
Kinnilapha, mwa mphento aka, ottittimiha ni otumererya ottittimihiwa Malamulo a Elapo ya Omosampiikhi, ovara ni nroromeleyo muteko  wa muhooleli a elapo  ya Omosampiikhi, wiivahererya ni ikuru saka mwa okhapelela, otthuniherya ni olipiherya wiiraana wa elapo ahu, ihakhi sa atthu, ottharihiwa omwene wa atthu  ni mukhalelo woomaaleleya wa nloko na Omosampiikhi ni waavarela wa exariya anammuttettheni ootheene.
Mukhoottiheryo ni ohikhala
1. Mwa makhalelo a okhoottiheriwa wala ohikhala mulaponi mwahu, muhooleli a elapo onlentteriwa ni muhooleli a Nipuro na ovaanela ikano sa elapo ya Omosampiikhi wala, ni namulentteri awe, waakhanle okhoottiheriwa ola tho.
2. Vannikhoottihiwa ohikhala vamosaru mulaponi, muhooleli a epooma ni namu- lentteri awe oosuweliwa munlamuloni.
3. Mikhoottihiwo wala ohikhala wa muhooleli a elapo anooleelihiwa ovinyawene Nipuro na ovaanela ikano sa elapo ya Omosampiikhi, nikhuru na akhulupale aniweha-weha malamulo a Elapo hata ni kuveerunu.
Olentteriwa wa okathi vakhaani ni ohivareya okathi mmosaru
1. Miteko sa muhooleli a epooma nlelo sinnivariwa wa okathi vakhaani ni muhoo- leli a nipuro na ovaanela ikano sa elapo mwa makhalelo anittharelana:
a) Okhwa wala ohiwerya etthu woohimala onisuwelihiwa ni anamaloola;
b) Ohitthuna, oroyiwale ohimmwa onipuroni wa ovaanela ikano sa elapo;
c) Ohinhiwa ovara muteko wala woomoliwa mwaha wa olamuliwa wala ohukhummwa ni etiripunaali.
2. Makhalelo anihimmwa mwa nummeru nivinre annitotha opakiwa mwaathanlo wa ahooleli a elapo.
3. Woonaneya ohitthuna muteko wa muhooleli a elapo mutthu owo khokhanle oowiikumiherya othanliwa okhala muhooleli a elapo mpaka ovira iyaakha muloko.
4. Waavaraka wa okathi vakhaani miteko sa Muhooleli a Elapo, muteko wa Mukhulupale a Muhooleli a Nipuro na Ovaanela Ikano sa Elapo onoohiyerarya vaavo.
Waakhula mwaha wa ikhirimi
1. Mwaha wa ikhirimi wiiralaawe ovaraka muteko, muhooleli a elapo onnaakhula ohoolo wa Etiripunaali Yuulupalexa ya Elapo ya Omosampiikhi.
2. Mwaha wa ikhirimi wiiralaawe ohivaraka muteko, muhooleli a elapo onnaakhu- la ohoolo wa itiripunaali sikina, wahiya okhala muhooleli a elapo.
3. Muteko wa Nipuro na Ovaanela Ikano sa Elapo onimuvekela Namutthariha Muulupalexa a Milattu sa Elapo woowi omvaherye ehukhumu muhooleli a ela- po, veemereriwaka ni voophiyeraka ekapatti emosa ya natthaaru ni voowaakhu- leliwa ni ovikana ikapatti piili sa Makhulupale a Nipuro na Ovaanela Ikano sa Elapo.
4. Muhooleli a elapo onnihinhiwa ovara muteko okhuma nihiku emmalaaya ehakhi ya weemererya oleveleliwa mwa yoophukiwa ni olamuliwa waala voo- likanana ni ohukhummwa wawe onikhala woomoliwa vamutekoni.
5. Etiripunaali Yuulupalexa ya Elapo ya Omosampiikhi, ohoolo wa atthu ootheene, ennihimya yoolamuliwa yoomalela muhina mwa mahiku miloko mithanu ni mmosa.
6. Okhanleene olamuliwa wa ohukhummwa, muhooleli a elapo khokhanle ootthikela wiivahererya othanliwa ohoolela elapo wala ohoolela mitthenkeso sookhalana omwene muulupalexa wala epooma ya mmuttettheni.
Otthukiwa wa okhapeleliwa
Khavanoonaneya Muhooleli a Elapo, ovaraka miteko, otthukiwa wa okhapeleliwa.
Mwaathanlo mwaha wa ohikhalavo mutthu
1. Mwaathanlo wa muhooleli a elapo musya, mwaha wa okhwa, ohiwerya etthu woohimala, ohitthuna wala ohinhiwa ovara muteko, ohaana wiiraneya muhina mwa mahiku miloko mithanu ni mixexe anttharelana, okhoottihiwaka muhoo- leli a elapo onirenttela wiivahererya othanliwa.
2. Khonikhala mwaathanlo wa muhooleli a elapo yaari wiira ohikhalavo mutthu wiiraneyiye mahiku imiya tthaaru ni miloko mithanu ni mmosa ni thanu ohi- natthi ophiya okathi wa ohiya okhala muhooleli a elapo, voonaneyaka ninleelo ovara muteko muhooleli a elapo oorenttela mpaka wiiriwa mwaathanlo.
Ohiwerya etthu
1. Ohiwerya etthu woohimala wa muhooleli a elapo onooniheriwa wa ewarakha ya oxipiritaali situmereriwaaya mwa makhalelo a nlamulo.
2. Ohiwerya etthu woohimala wa muhooleli a elapo onilamuliwa ni nikhuru na akhulupale aniweha-weha malamulo a Elapo.
3. Muteko wa nikhuru na akhulupale aniweha-weha malamulo a Elapo, owehaweha mananna a okhwa ni okhuma muteko wa muhooleli a elapo.
Muhoolelo wa okathi vakhaani
1. Mwa okathi woohikhala muhooleli a elapo, malamulo a elapo ya Omosampiihki khakhanle oovirikanihiwa.
2. Muhooleli a elapo onlentteri onnikhaliherya muvarelo wa muteko wa mit- thenkeso sa epooma ni mitthenkeso sikina ni khakhanle wootthariha soovara sihimmwale mwa malepo c), e), f), g), h), i) e j) a Nlakano 159, mwa malepo b) ni c) a nummeru 1 ni a nummeru 2 na Nlakano 160, nlepo e) na Nlakano 161 ni mwa nlepo c) na Nlakano 162.
Makhalelo a weettela
Makhalelo a weettela a muhooleli a elapo anikhalana nlamulo na muhooleli a ela- po ni malamulo makina anikhala muteko wa okoha-koha ni annisuwelihiwa mwa epoleti ya Erepuupilika.
Soovara
Soovara sootheene
Owerya wa muhooleli a elapo waavaraka muteko awe:
a) Oveleeliherya mitthaka nloko na Omosampiikhi;
b) Ohimya khula eyaakha Onipuroni wa Ovaanela Ikano sa Elapo ya Omo- sampiikhi wa makhalelo ootheene a nloko na Omosampiikhi;
c) Olamula, mwa makhalelo a Nlakano 136, opakiwa muteko wa okoha-koha wa myaha soohoolela sa nloko sa Omosampiikhi;
d) Olattula mwaathanlo;
e) Omwaraxa Nipuro na Ovaanela Ikano sa Elapo ya Omosampiikhi ottha- rihelaka Nlakano 188;
f) Omoroxa omwene wa Anamalamula sakhoottiwa, imaara piili, miipuwelo saya sa olamulela ni Nipuro na Ovaanela Ikano sa Elapo ya Omosampiikhi;
g) Omuthanla Muhooleli a Etiripunaali Yuulupalexa ya Elapo ya Omosam- piikhi, Muhooleli a Nikhuru na Akhulupale Aniweha-weha Malamulo a Elapo, Muhooleli a Etiripunaali Eniphuka Milattu sa Mavarelo Miteko, ni Muhooleli a Nayili a Etiripunaali Yuulupalexa ya Elapo ya Omosampiikhi;
h) Omutanla, omuvenxa ni omoroxa omwene wa Namutthariha Muulupalexa a Milattu sa Elapo ya Omosampiiki ni Namutthariha Muulupalexa a Nayili a Milattu sa Elapo ya Omosampiiki;
i) Olevelela ni oranttela matthukelo;
j) Ovaha, ottharihelaka malamulo a ovahererya mattittimiho, ntthuvo ni ma- ttittimiheryo.
Wa Anamalamula
1. Wa Anamalamula, onivaheriwa Muhooleli a Elapo ya Omosampiikhi:
a) Olattula ni olamula mathukumano a Nikhuru na Ahooleli a Iminixiteeriyu;
b) Omuthanla, omuvenxa ni omoroxa omwene wa Muhooleli a Ahooleli a Iminixiteeritu;
c) Opattuxa Iminixiteeriyu ni makhuru makina anlupanyera Iminixiteeriyu.
2. Muhooleli a Elapo ya Omosampiikhi onivaheriwa tho waathanla, waavenxa ni omoroxa omwene wa:
a) Ahooleli ni Ahooleli a Nayili a Iminixiteeriyu;
b) Ahooleli a Iporovinsiya (Makhuverinatoori);
c) Ahooleli ni Ahooleli a Nayili a Iniverisitaati sa Epooma, oonelelaka ma- thoonyero a ahooleli a anamiteko a weyiwo, ntoko malamulo anihimyaaya;
d) Muhooleli ni Muhooleli a Nayili a Epanku Yuulupalexa ya Omosampiikhi;
e) Masakarataari a Epooma.
Wa mwaakiheryo ni mikhalelo sa atthu a elapo ahu
Wa mwaakiheryo ni mikhalelo sa atthu a elapo ahu, onivaheriwa Muhooleli a Ela- po ya Omosampiikhi:
a) Olamulela ekhotto ni omala waya, ovireleleya wala ovela-veleya wa elapo;
b) Olayihana mwiiwananelo ni akinaaku;
c) Olamulela wiira alatuliwe atthu ootheene wala ekapathi ya atthu wa ekhotto;
d) Olamulela Nikhuru na Waakiherya ni Olipelela Elapo Yootheene;
e) Waathanla, waavenxa ni omoroxa omwene wa Muhooleli ni Muhooleli a Nayili a Atoropa Ootheene a Elapo, Komantanti ni Komantanti a nayili a Mapoliisiya Ootheene a Elapo, Makomantanti a Makhuru a Atoropa a Ela- po ya Omosampiikhi ni Ahooleli akinaaku a Atoropa ni a Anamalipelela, ntoko olepeliwaaya mmalamuloni a elapo ahu.
Wa wiiwanana ni ilapo sikina
Wa wiiwanana ni ilapo sikina, onivaheriwa Muhooleli a Elapo ya Omosampiikhi:
a) Weettiha myeettelo ni ilapo sikina;
b) Olayihana ni ilapo sikina;
c) Waathanla, waavenxa ni waamoroxa Anamuhupi ni Anamurummwa a elapo;
d) Waakhela iwarakha sa Anamuhupi ni Anamurummwa a ilapo sikina.
Olaleya ni okhoota
1. Onivaheriwa Muhooleli a Elapo ya Omosampiikhi weemererya ni olaleyiha ma- lamulo Mupoleti wa Elapo.
2. Malamulo aneemereriwa ni Muhooleli a Elapo yavira mahiku miloko miraru okhuma nihiku onaakhelela, wala asuwelihiwa ni Nikhuru na Akhulupale Aniweha-weha Malamulo a Elapo ekano ya oreerela wa khula nlamulo.
3. Muhooleli a Elapo ya Omosampiikhi pooti okhoota nlamulo ni ewarakha enilakihera ohireera waya, onootthihera wa Nipuro na Ovaanela Ikano sa Elapo ya Omosampiikhi wiira nuuluule woonexexa.
4. Nlamulo nuuluuliwa woonexexiwa ni naakhuleliwa ni Akhulupale ookwanela ikapatti piili sa natthaaru na Akhulupale ootheene, Muhooleli a Elapo ya Omo- sampiikhi ohaana olaleya ni olaleyiha nenno.
Nikhuru Na Anamiruku A Olamulela Elapo Ahu
Ntaphulelo ni atthu anivolowa nikhuru nenno
1. Nikhuru na Anamiruku a Olamulela Elapo Ahu ti nikhuru onivekelaawe miruku sa olamulela Muhooleli a Elapo ya Omosampiikhi.
2. Nikhuru na Anamiruku a Olamulela Elapo Ahu ninlamuliwa ni Muhooleli a Elapo ya Omosampiikhi ni anivolowa nenno:
a) Muhooleli a Nipuro na Ovaanela Ikano sa Elapo ya Omosampiikhi;
b) Muhooleli a Anamuhooleli a Iminixiteeriyu;
c) Muhooleli a Nikhuru na Akhulupale Aniweha-weha Malamulo a Elapo;
d) Namuvaha Exariya;
e) Ahooleli akhalayi a Elapo ya Omosampiikhi ahimonre omwene aya ala- mulaka;
f) Ahooleli akhalayi a Nipuro na Ovaanela Ikano sa Elapo ya Omosampiikhi;
g) Atthu oosuweliwa ni oottittimiheya athanu ni ayili athanliwe ni Nipuro na Ovaanela Ikano sa Elapo ya Omosampiikhi otthariheliwaka mikhalelo sa iparitiitu siri munikhuruni mwaya;
h) Atthu oosuweliwa ni oottittimiheya axexe athanliwe ni Muhooleli a Elapo ya Omosampiikhi ovaraka muteko awe woolamula;
i) Mutthu okhanle munipuro na nayili mwa nthanlo na Muhooleli a Elapo ya Omosampiikhi.
Ovarihiwa omwene ni mweettelo
1. Atthu a Nikhuru na Anamiruku a Olamulela Elapo Ahu anivarihiwa omwene aya ni Muhooleli a Elapo ya Omosampiikhi .
2. Ahinatthi ohiya omwene waya, atthu a Nikhuru na Anamiruku a Olamulela Ela- po Ahu ankhala atthu a muumo mpaka omwene aya omala.
3. Atthu a Nikhuru na Anamiruku a Olamulela Elapo Ahu anookhalana mapuhe- lo, makhapelelo ni mattittimiho anivaheriwaaya mmalamuloni.
Soowiira
Nikhuru na Anamiruku a Olamulela Elapo Ahu nininvaha Muhooleli a Elapo ya Omosampiikhi, avekela vale ni avaraka muteko awe wa olamula, miruku sa:
a) Omwaraxa Nipuro na Ovaanela Ikano sa Elapo ya Omosampiikhi;
b) Olamulela ekhotto ni omala waya, ovireleleya wala ovela-veleya wa elapo;
c) Mapakelo a muupuweliwa ni makoha-koha a itthu suulupale sa elapo, etthariheliwaka enihimmwa mwa  c) na Nlakano 159;
d) Mulattulelo a mathanlo a elapo.
Mweettelo
1. Ikano sa Nikhuru na Anamiruku a Olamulela Elapo Ahu sinihimmwa mmukhu- ttaanoni onlattuliwa ni onlamuliwa ni Muhooleli a Elapo ya Omosampiikhi, seyiyo sihaanaka olaleyiwa saatthariheliwaka.
2. Mikhuttaano sa Nikhuru na Anamiruku a Olamulela Elapo Ahu nsinlaleyiwa wa atthu ootheene.
3. Nikhuru na Anamiruku a Olamulela Elapo Ahu ninihimya mweettelo waya.
Nipuro Na Ovaanela Ikano Sa Elapo Ya Omosampiikhi
Malamulelo Ni Mwaathanlo
1. Nipuro na Ovaanela Ikano sa Elapo ya Omosampiikhi ti nikhuru na akhulupale anithukumana mwa nipuro na atthu ootheene a Omosampiikhi.
2. Mukhulupale a nikhuru nenna onkhalela nipuro na atthu ootheene a elapo, ohiya toko okhalela nipuro na atthu a muttetthe ankhumaaya.
Mweettelo
1. Nipuro na Ovaanela Ikano sa Elapo ya Omosampiikhi ti nikhuru nuulupalexa ninooniherya myeettelo sa Elapo ya Omosampiikhi.
2. Nipuro na Ovaanela Ikano sa Elapo ya Omosampiikhi ninihimya malamulo ooweettela Epooma ni oowuurela itthu ni mikhalelo sa atthu ootheene.
Mwaathanlo ni atthu anivolowa nikhuru nenno
1. Nipuro na Ovaanela Ikano sa Elapo ya Omosampiikhi ninthanliwa na atthu oo- theene a elapo, mwaathanlo onikhala wa mahiku aya ni wa esiiri ya khula mut- thu, ni nto ompakiwa woolukama ni woolikanela wa atthu ootheene.
2. Nipuro na Ovaanela Ikano sa Elapo ya Omosampiikhi ninkhala na Akhulupale imiya piili ni miloko mithanu.
3. Iparitiitu sinivekela othanliwa, meekhaaya wala soolayihana, ni malepa aya a masina pooti okhalana masina a atthu ahikhanle nnaari a eparitiitu.
Omwene wa Mukhulupale
1. Aahihiye wala yaahivire ehuhu awe, Mukhulupale onikhalana ehuhu ya omwe- ne enivaheriwa Nipuro na Ovaanela Ikano ovolowalaawe.
2. Omala wa omwene wa mukhulupale mwaha wa ovenxiwa, orenttelihiwa, ohiya ni ohiyihiwa onihimmwa mmalamuloni mwa mukhulupale.
Sihimpakanyeya
1. Okhulupale khompakanyeya vamosa ni muteko wa:
a) Mulamula a Elapo;
b) Naphuka milattu;
c) Namuhupi;
d) Toropa ni poliisiya;
e) Muhooleli a Eporovinsiya (Khuverinatoori) ni Musatoro;
f) Muhooleli a omwene wa epooma.
2. Malamulo anoohimya soohipakanyeya sikina.
Omwene wa Mukhulupale
Omwene wa Mukhulupale ori:
a) Othanla ni othanlela;
b) Wuupuwelela malamulo;
c) Ovekela othanliwa wiira okhale mmakhuru mwa omwene wa Nipuro na Ovaanela Ikano sa Elapo ya Omosampiikhi;
d) Ovekela ni ovahiwa ni Anamalamula wala ni miteko sa epooma ihapari sinsuweliha miteko sawe;
e) Waakoha-koha ni waahiiha olavula Anamalamula;
f) Ni malamulo makina a Nipuro na Ovaanela Ikano sa Elapo ya Omosam- piikhi.
Ipewe
1. Mukhulupale khanvariwa wala khantthukiwa, waahikhale wiira oroovariwa atthekaka ni aphukeliwa mulattu awe woohisuwelihiwa Nipuro na Ovaanela Ikano sa Elapo ya Omosampiikhi.
2. Wakhala wiira ohaana mulattu oneetihiwa, Mukhulupale oniiwiwa ni namiruku a ophuka milattu.
3. Mukhulupale ohaana epewe ni, akhalanaka yoottheka, oniphukiwa mulattu ni Etiripunaali Yuulupalexa ya Elapo ya Omosampiikhi, ntoko anihimyaaya mala- mulo.
Ohora-hora
1. Akhulupale a Nipuro na Ovaanela Ikano sa Elapo ya Omosampiikhi khanva- riwa, khantthukiwa hata ophukeliwa milattu mwaha wa myuupulo saya wala wa ihapari anihimyaaya avaraka muteko wa Okhulupale.
2. Nto wa ottheka wa omuruwana, omulaleya wala omoothera mikinaaku, mukhu- lupale pooti ovariwa, otthukiwa mpaka ophukeliwa mulattu.
Mavaheriwo ni maphurelo a Mukhulupale
1. Mavaheriwo ni maphurelo a Mukhulupale ari:
a) Ekaratawu yoowiisuweliha yoowooneyexexa;
b) Ovaraka muteko awe wala mwaha wa ovara muteko yoowo, ovolowa mma- puroni a epooma ohinvolowa muthu-muthu;
c) Okhaliheriwa, olayiheriwa, waakiheriwa ni okhweyiheriwa ni epooma wala ni atoropa ya Elapo ya Omosampiikhi wiira ovare muteko awe, ntoko anihimyaaya malamulo;
d) Oliviwa ni ovahiwa maphurelo makhina anihimiwa mmalamuloni.
2. Mukhulupale khaneemereriwa ovolowa mmulattuni ntoko naphuka, namutho- la-thola, naxariya wala mulipa oowoona, ohikhanle wa weemereriwa wiira ni Nipuro na Ovaanela Ikano sa Elapo ya Omosampiikhi wala ni Nikhuru Nuulu- palexa na Akhulupale a nipuro nenna.
3. Mukhulupale ookhalana mavaheriwo ni maphurelo makina, ntoko anihimyaaya malamulo.
Soowiira sa Mukhulupale
Mukhulupale ohaana:
a) Owehexexa Malamulo a Elapo ni makinaaku;
b) Owehexexa Malamulo a Mukhulupale;
c) Ottittimiha mphwanelelo wa Nipuro na Ovaanela Ikano sa Elapo ya Omo- sampiikhi  ni wa Akhulupale;
d) Orowa omuthukumano wa muteko awe ni omuthukumano wa makhuru oryaawe;
e) Okhala mmutekoni wa wuupuwelela ni othanla ni mmitekoni sa Nipuro na Ovaanela Ikano sa Elapo ya Omosampiikhi.
Ohiya ni omala omwene
1. Mukhulupale pooti ohiya omwene awe, ottharihelaka malamulo.
2. Omwene wa Mukhulupale ommala:
a) Woophukeliwa mulattu, atthukeleliwa okhala mukhalapooso ovikana iyaakha piili;
b) Iilepiha wala avolowa ni anapacerya opaka muteko wa eparitiitu wala wa malayihano a iparitiitu sihikhanle iye sinvolowihale.;
c) Ohivarenle omwene awe Munipuro na Ovaanela Ikano sa Elapo ya Omo- sampiikhi wala othempe ocompa mpaka ovikama mammeru alepeliwe mmalamuloni.
3. Onoomala omweme wa Mukhulupale onooneriwa soohiloka wa othanliwa wawe ni sasuweliwa ohoolo waya, ni tho ole onooneriha makacamiho alepeliwe mmalamuloni.
1. Ninvaheriwa Nipuro na Ovaanela Ikano sa Elapo ya Omosampiikhi wuupuwe- lela malamulo a okhalela elapo ahu ni ilapo sikina.
2. Ninvaheriwa paahiNipuro na Ovaanela Ikano sa Elapo ya Omosampiikhi:
a)	Waakhulela malamulo a elapo;
b) Waakhulela mwiinano wa Elapo ya Omosampiikhi;
c) Wuupuwelela malamulo a okawanya elapo;
d) Waakhulela  malamulo a mwaathanlo ni mapakelo a     muteko  wookoha-koha itthu suulupale sa elapo;
e)Waakhulela ni tho olaleya malayihano anivaheriwaaya nto apakiwe ni aki- naaku;
f) Ohimyera mapakelo a muteko wookoha-koha itthu sootthuneya sa elapo;
g) Olipiha malamulelo a ovireleleya wala ovela-veleya wa elapo;
h) Olipiherya muthanleliwo wa Muhooleli a Etiripunaali Yuulupalexa ya Ela- po ya Omosampiikhi, Muhooleli a Nikhuru na Akhulupale Aniweha-weha Malamulo a Elapo, Muhooleli a Etiripunaali Eniphuka Milattu sa Mavarelo Miteko ni Muhooleli a Nayili a Etiripunaali Yuulupalexa ya Elapo ya Omo- sampiikhi;
i) Omuthanla Namuvaha Exariya;
j) Olamulela soopaka sa Anamalamula;
k) Olamulela mihimeryo sa itthu sipakin’we ni Nikhuru na Ahooleli a Imini- xiteeriyu;
l) Olamulela Miipuwelelo Suulupale sa Wuurela Itthu ni Mikhalelo sa Atthu ni sa Muhakhu wa Elapo wa opakela seyiyo;
m) Waakhulela Musurukhu wa Epooma;
n) Ohimya mikhalelo sa waakihera ni olipelela, niiwelelaka Nikhuru na Elapo na Waakiherya ni Olipelela;
o) Ohimya muupuwelelo wa mikhalelo sa oliva ni olivihiha misoko.;
p) Ohiyerera Anamalamula okopha ni okophiha muhakhu, nitaphulelaka miirelo ni mahiku a okopha waya.;
q) Otaphulela omwene wa anamalamula a epooma;
r) Olamulela mukhalelo wa olokiha ni weetiha miteko sa epooma.;
s) Wuupuwelela malamulelo a elapo;
t) Wuupuwelela ni olaleya malayihano a elapo ni ilapo sikina;
u) Wuupuwelela malayihano a ovolowa Elapo ya Omosampiikhi mwa ma- layihano a waakihera wa ilapo sikina;
v) Oleva ni olevelela mitthukelo.
3.	Ohiya toko soowiira sihimmwe munummeru 2 na Nlakano yoola, Nipuro na Ovaanela Ikano sa Elapo ya Omosampiikhi pooti waahiyerera Anamalamula wuupuwelela malamulelo a itthu sikina.
4. Nnivahereriwa tho Nipuro na Ovaanela Ikano sa Elapo ya Omosampiikhi:
a)	Omuthanla Muhooleli wa nipuro nenna ni tho waathanla Ahooleli a Nayili ni tho Akhulupale a Nikhuru Nuulupalexa na Nipuro nenna;
b) Waakhulela malamulo a Nipuro na Ovaanela Ikano sa Elapo ya Omosam- piikhi ni myeettelo sa Akhulupale;
c) Criar comissões da Nipuro na Ovaanela Ikano sa Elapo ya Omosampiikhi e regulamentar o seu funcionamento;
d) Opattuxa makhuru a miteko a Nipuro nenna.
Malamulo anihiyereriwa opaka muteko wa akhulupale
1. Malamulo anihiyerera opaka muteko wa akhulupale ahaana otaphulela mulattu aya, mattharihelo ni opisa waya.
2. Ohiya toko okawanyeriwa waya, wala waacerihiwa waya wa mahiku, malamulo anihiyerera opaka muteko wa akhulupale khanvareliwa miteko ovikana emaara emosa.
3. Malamulo anihiyerera ovara muteko wa akhulupale onooma-mala wa omala omwene wa Nipuro na Ovaanela Ikano sa Elapo ya Omosampiikhi .
4. Anamalamula ahaana olaleya malamulo anihiyerera opaka muteko wa akhulupale mpaka nihiku noomaleliha, nipaceryaka nihiku noolaleyiwa waya.
Malamulelo
1. Malamulo oowaakhuleliwa ni Nikhuru na Ahooleli a Iminixiteeriyu attharihe- laka malamulo oohiyereriwa, antthokeliwa ntoko oolamulela yaakhuleliwa wa okumaniwa mwa Nipuro na Ovaanela Ikano sa Elapo ya Omosampiikhi, yaahi- vekeliwe wooneleliwa ni akhulupale ookwanela wala oohivikana muloko ni athanu.
2. Nipuro na Ovaanela Ikano sa Elapo ya Omosampiikhi pooti ohiyiha nlamulo nootheene wala mpantta naya mpaka wooneliwa waya.
3. Ohiyihiwa waya onimala akhulupale yaahihimye etthu woothukumana waya.
4. Ohiyihiwa wa waakhulelila wa nlamulo onkhala okhoottiwa waya.
Mikhalelo sa myuupuwelelo
Myuupuwelelo sa Nipuro na Ovaanela Ikano sa Elapo ya Omosampiikhi sinkhala malamulo, iwo sinlaleyiwa Mupoleti wa Elapo.
Muupuwelelo wa nlamulo
1. Muupuwelelo wa nlamulo onkhala wa:
a) Akhulupale;
b) Iparitiitu siru Munipuro na Ovaanela Ikano sa Elapo ya Omosampiikhi;
c) Makhuru a Nipuro na Ovaanela Ikano sa Elapo ya Omosampiikhi;
d) Muhooleli a Elapo ya Omosampiikhi;
e) Anamalamula.
2. Akhulupale ni Iparitiitu siru Munipuro mwa Ovaanela Ikano sa Elapo ya Omo- sampiikhi pooti owiiha muupuwelelo oniphuriha wala oniphureliha muhakhu wa Elapo wa eyakha eraaya.
Mikhalelo sa ovaanela ni sa othanlela
1. Myuupuwelo sa malamulo sinkhala soovaaneliwa ni akhulupale ootheene ni okinaaku soovaaneliwa ni makhuru a miteko oosuwelexa mikhalelo sa myuu- pulo seyiyo.
2.Othanlela waya onkhala wa akhulupale ootheene, mukina wa makhuru a mi- teko oosuwelexa mikhalelo sa myuupulo seyiyo, ni woomaliheryani wa oothee- nexa.
3. Nipuro nna noonela siiso, myuupuwelelo saakhuleliwe ni akhulupale ootheene sinoothanliwa ni makhuru a miteko oosuwelaxa mikhalelo sa myuupulo seyiyo, ohiliyaliwaka omwene wa muthanlo wa akhulupale ootheene ni waakhuleliwa wa omaliherya waya.
Mikhalelo Ni Mweettelo
Muteko wa akhulupale
1. Muteko wa akhulupale onivaheriwa iyakha ithanu, okhuma muthukumanelo waya woopacerya Munipuroni na Ovaanela Ikano sa Elapo ya Omosampiikhi, ni onimala ni muthukumanelo woopacerya munipuro nenna wa akhulupale oo- thanliwa woottharelela waya.
2. Muthukumanelo woopacerya wa Nipuro na Ovaanela Ikano sa Elapo ya Omosampiikhi onipakiwa woohivikana mahiku miloko miili, okhuma nihiku nnaakhuleliwaaya ni ninlaleyiwaaya nthanlo naya.
Mweettelo
Nipuro na Ovaanela Ikano sa Elapo ya Omosampiikhi ninthukumana imaara piili mwa eyaakha, ni pooti opakiwa muthukumanelo woohilimaleliwa wakhala woolamuleliwa ni Muhooleli a Elapo ya Omosampiikhi, ni Nikhuru Nuulupalexa na Akhulupale wala wakhala woovekeliwa ni Akhulupale ookwanela ikapatti piili sa natthaaru na Akhulupale ootheene .
Muthukumanelo ni malamulelo
1. Nipuro na Ovaanela Ikano sa Elapo ya Omosampiikhi ninlamulela yathukuma- na akhulupale oovikana nusu na akhulupale ootheene a Nipuro nenno.
2. Malamulo anvaaneliwa Munipuroni na Ovaanela Ikano sa Elapo ya Omosam- piikhi anivaheriwa exariya yaakhuleliwa ni akhulupale oovikana nusu na ale athukumanne.
3. Mikhalelo sa ovirikaniha myuupuwelo anlamuleliwa yakhala oowaakhuleliwa ni akhulupale ookwanela ikapatti piili sa natthaaru na Akhulupale ootheene.
1. Nipuro na Ovaanela Ikano sa Elapo ya Omosampiikhi pooti omwaraxiwa ni Muhooleli a Elapo ya Omosampiikhi naahaakhulele Muupuwelo wa Anamala- mula.
2. Yeereya siiso, Muhooleli a Elapo ya Omosampiikhi onoolamulela mithanlo mikina, sintoko silepeliwaaya Mmalamuloni a Elapo ya Omosampiikhi.
Miinano sa omwaraxiwa
1. Nipuro na Ovaanela Ikano sa Elapo ya Omosampiikhi khanimmwaraxiwa wakhala ovireleleya wala ovela-veleya wa elapo, hata woomala wa makacamiho yaala ahivinre mahiku miloko mithanu ni mmosa.
2. Khanikhanle nlamulo na omwaraxiwa Nipuro na Ovaanela Ikano sa Elapo ya Omosampiikhi ninvirikanyiha nlamulo nihimmwale munummeru 1 na Nlaka- no yoola.
3. Omwaraxiwa wa Nipuro na Ovaanela Ikano sa Elapo ya Omosampiikhi khammaliha omwene wa Akhulupale hata miteko sa Nikhuru Nuulupalexa na Akhulupale, awo ampwaherera mpaka muthukumano woopacerya wa Akhulu- pale anrowa othanliwa.
4. Nimwaraxiwaka Nipuro nne, Akhulupale athanliwe anoopacerya miteko saya, miteko sa ala sinrowa okhalana ehuhu enihaleela ya nipuro nimmwaraxiwa.
Muhooleli a Nipuro na Ovaanela Ikano sa Elapo ya Omosampiikhi
1. Nipuro na Ovaanela Ikano sa Elapo ya Omosampiikhi nimmuthanla, mwa akhulupale a nipuro nno, Muhooleli aya.
2. Muhooleli a Epooma ya Omosampiikhi onlamulela ni onihoolela muthuku- mano onrowa omuthanla Muhoolelo a Nipuro na Ovaanela Ikano sa Elapo ya Omosampiikhi .
3. Muhooleli a Nipuro na Ovaanela Ikano sa Elapo ya Omosampiikhi onvahere- riwa omwene awe ni Muhooleli a Nikhuru na Akhulupale Aniweha-weha Mala- mulo a Elapo.
4. Muhooleli a Nipuro na Ovaanela Ikano sa Elapo ya Omosampiikhi ti onkhala Mulamula a Nipuro na Ovaanela Ikano sa Elapo ya Omosampiikhi.
Soowiira sa Muhooleli a Nipuro na Ovaanela Ikano sa Elapo ya Omosampiikhi
Muhooleli a Nipuro na Ovaanela Ikano sa Elapo ya Omosampiikhi onvaheriwa omwene wa:
a) Olattula ni olamulela mithukhumano sa Nipuro na Ovaanela Ikano sa Elapo ya Omosampiikhi  ni sa Nikhuru Nuulupalexa na Akhulupale;
b) Otthariha mawiiraneyo a malamulo a Nipuro na Ovaanela Ikano sa Elapo ya Omosampiikhi;
c) Otthitta nsina ni orumela olaleyiwa malamulo a Nipuro na Ovaanela Ikano sa Elapo ya Omosampiikhi  ni orumela olaleyiwa;
d) Otthitta nsina ni orumela olaleyiwa muupuwelo wa malamulo a Nipuro na Ovaanela Ikano sa Elapo ya Omosampiikhi ;
e) Okhala wa Nipuro na Ovaanela Ikano sa Elapo ya Omosampiikhi mulapo- ni mwahu ni milaponi sikina;
f) Weettiha malayihano a Nipuro na Ovaanela Ikano sa Elapo ya Omosam- piikhi ni Mapuro a Ovaanela Ikano sa Iporovinsiya, ottharihelaka mala- mulo;
g) Opaka soowiira sikina, ottharihelaka malamulo ni myeettelo sa mulaponi.
Ahooleli a Nayili a Nipuro na Ovaanela Ikano sa Elapo ya Omosampiikhi
1. Nipuro na Ovaanela Ikano sa Elapo ya Omosampiikhi ninaathanla, mwa akhu- lupale a nipuro nno, Ahooleli a Nayili a Nipuro nenno, awo anthoonyeriwa ni iparitiitu sirina Akhulupale oowaatta.
2. Aahikhale Muhooleli a Nipuro na Ovaanela Ikano sa Elapo ya Omosampiikhi, omwene awe onivareleliwa ni Muhooleli a Nayili mmosa, otthariheliwaka mala- mula a Nipuro na Ovaanela Ikano sa Elapo ya Omosampiikhi .
Nikhuru Nuulupalexa na Akhulupale
1. Nikhuru Nuulupalexa na Akhulupale ti nikhuru na Nipuro na Ovaanela Ikano sa Elapo ya Omosampiikhi nineetiwa miteko sa Muthukumano wa Akhulupale, miteko sa Makhuru a Nipuro na Ovaanela Ikano sa Elapo ya Omosampiikhi ni miteko sa makhuru a Elapo a Akhulupale.
2. Anvolowa Munikhuruni Nuulupalexa na Akhulupale Muhooleli ni Axaaapa- ra Awe Muhooleli a Nipuro na Ovaanela Ikano sa Elapo ya Omosampiikhi, ni Akhulupale akinaanthanliwa otthariheliwaka mithoonyeri sa Iparitiitu sirina akhulupale munipuro nenna.
3. Akhulupale oothoonyeriwa ni Iparitiitu ahimmwale mumammeru ahinatthi an- vaheriwa Munikhuru Nuulupalexa na Akhulupale omwene wa othanla woolika- na wa nummeru na othanla wa Akhulupale a Iparitiitu saya.
4. Nikhuru Nuulupalexa na Akhulupale a Nipuro na Ovaanela Ikano sa Elapo ya Omosampiikhi ninoovara muteko mmalakani mwa mithukumano ni makina alepeliwe mmalamuloni.
Olekela waya
Wamala omwene wa Nipuro na Ovaanela Ikano sa Elapo ya Omosampiikhi wala namwaraxiwa nipuro nna, Nukhuru Nuulupalexa na Akhulupale ninihala nivaraka muteko aya mpaka Akhulupale anrowa othanliwa opacerya muteko aya.
Nikhuru Nuulupalexa na Akhulupale a Nipuro na Ovaanela Ikano sa Elapo ya Omosampiikhi ninvaheriwa omwene wa:
a) Ovarela omwene wa Nipuro na Ovaanela Ikano sa Elapo ya Omosampiikhi okhalaka woottharihela emaara ya omwene wa akhulupale;
b) Woonelela Malamulo a Elapo ni ottharihela miteko sa Anamalamula ni sa Epooma;
c) Ovaha voowaakuveya exariya ya olamulela ekhotto;
d) Ohiyerera wiiriwa wala olipiherya malamulelo a ovireleleya wala ovela-veleya wa elapo waahikhale mthukumano wa Nipuro na Ovaanela Ikano sa Elapo ya Omosampiikhi;
e) Ohoolela maatano a Nipuro na Ovaanela Ikano sa Elapo ya Omosampiikhi ni makhuru oolikanela a ilapo sikina;
f) Omuhiyerera Muhooleli a Elapo ya Omosampiikhi opaka muteko awe wa oxukura Elapo ahu;
g) Opattuxa makhuru a miteko sa muupuwelelo woowaakuvela mmalakani mwa mithukhumano sa Nipuro na Ovaanela Ikano sa Elapo ya Omosampiikhi;
h) Ovaanela ni otthokiha mithukhumano sa Nipuro na Ovaanela Ikano sa Elapo ya Omosampiikhi;
i) Opaka miteko sinlamuleliwa ni Nipuro na Ovaanela Ikano sa Elapo ya Omosampiikhi;
j) Weettiha miteko sa mithukumano sa Nipuro na Ovaanela Ikano sa Elapo ya Omosampiikhi;
k) Ohimya omala ni ohiya omwene wa Akhulupale, ni tho ohiyihiwa waya ot- thariheliwaka Malamulo a elapo ni malamulo a Nipuro na Ovaanela Ikano sa Elapo ya Omosampiikhi;
l) Othoriha mataphulelo a malamulo a Nipuro na Ovaanela Ikano sa Elapo ya Omosampiikhi mmalakani mwa mithukumano;
m) Okeliha mmitekoni sa mithukumano sa Nipuro nna myuupulo sa Akhulu- pale, Iparitiitu siri mmo ni sa Anamalamula;
n) Olipiherya Muhooleli a Nipuro na Ovaanela Ikano sa Elapo ya Omosam- piikhi wa olamulela mapakelo a miteko sa Nipuro na Ovaanela Ikano sa Elapo ya Omosampiikhi.
Nikhuru na Iparitiitu sa Nipuro na Ovaanela Ikano sa Elapo ya Omosampiikhi
1. Akhulupale oothanliwa ni iparitiitu pooti opaka nikhuru na eparitiitu.
2. Mapakelo ni matthokiho a nikhuru na eparitiitu muniporoni nna anihimeriwa mmalamuloni a Nipuro na Ovaanela Ikano sa Elapo ya Omosampiikhi.
Omwene wa nikhuru na eparitiitu
1. Ninvaheriwa nikhuru na eparitiitu omwene wa:
a) Omooniha mukhulupale onooneleya okhala Muhooleli a Nipuro na Ovaa- nela Ikano sa Elapo ya Omosampiikhi;
b) Omuthoonyeriha Muhooleli a Nayili a Nipuro na Ovaanela Ikano sa Elapo ya Omosampiikhi;
c) Waathoonya akhulupale amphwanela ovolowa Munikhuru Nuulupalexa na Nipuro na Ovaanela Ikano sa Elapo ya Omosampiikhi;
d) Waathoonya akhulupale amphwanela ovolowa mmakhuruni a miteko sa Nipuro na Ovaanela Ikano sa Elapo ya Omosampiikhi;
e) Wuupuwelela woopacerya wa nlamulo;
f) Ovekelela, akhanleene Anamalamula, ovaanela itthu sootthuneya ni epoo- ma sa naanaano ni soowaakuveleleya;
g) Ovekelela opakiwa makhuru a iparitiitu a miteko sa okoha-koha;
h) Ovekelela ovaaneliwa itthu soowaakuveleleya sihitthokihin’we;
i) Waavekela ihapari ni waakoha-koha Anamalamula;
2. Khula nikhuru na eparitiitu nihaana okhalana nipuro na ovara muteko aya Mu- nipuroni na Ovaanela Ikano sa Elapo ya Omosampiikhi, ni tho okhalana atthu a nipuro nenna ankhalihera wa ovara miteko, ntoko olepeliwaaya mmalamuloni.
Muupuwelelo wa Iyaakha Ithanu sa Muteko wa Anamalamula
1. Nipuro na Ovaanela Ikano sa Elapo ya Omosampiikhi ninnaweha-wehexexa muupuwelo wa Anamalamula woopacerya omwene waya.
2. Anamalamula pooti wooniherya muupuwelo onttharihela itthu sivaaneliwe.
Okhala wa Anamalamula mmuthukumanoni
1. Muhooleli a Ahooleli a Iminixiteeriyu ni Ahooleli a Iminixiteeriyu annavaheriwa ephwanelo ya orowa mmithukumanoni sa Nipuro na Ovaanela Ikano sa Elapo ya Omosampiikhiwiira yalavule, ntoko onihimeeriwaaya mmalamuloni.
2. Namulamula wala Anamalamula anlattuliwa mmithukumanoni sa Nipuro na Ovaanela Ikano sa Elapo ya Omosampiikhi ahaana arowaka.
Anamalamula
Anamula a Elapo ya Omosampiikhi ti Nikhuru na Ahooleli a Iminixiteeriyu.
1. Antakaniheriwa Munikhuroni na Ahooleli a Iminixiteeriyu, Muhooleli a Elapo ya Omosampiikhi, owo onihoolela miteko sa nikhuru nenna, Muhooleli a Ahooleli a Iminixiteeriyu ni tho Ahooleli a Iminixiteeriyu.
2. Pooti olattuliwa tho mmuthukumanoni wa Anamalamula Ahooleli a Nayili a Iminixiteeriyu ni Masakarataari a Epooma.
Mwiitthanelo ni muhoolelo aya
1. Mmutekoni mwaya, Nikhuru na Ahooleli a Iminixiteeriyu nin’wehaxexa mala- mulo a Muhooleli a Elapo ya Omosampiikhi ni malamulo a Nipuro na Ovaane- la Ikano sa Elapo ya Omosampiikhi.
2. Muthukumano wa Nikhuru na Ahooleli a Iminixiteeriyu onlattuliwa ni Muhooleli a Ahooleli a Iminixiteeriyu, onari orumeliwa wa Muhooleli a Elapo ya Omo- sampiikhi .
3. Mavaanelo a olamulela elapo aniiriwa mmuthukumanoni wa Nikhuru na Ahooleli a Iminixiteeriyu, ahooleliwaka ni Muhooleli a Elapo ya Omosampiikhi .
Soowiira Ni Ekhanyereryelo
1. Nikhuru na Ahooleli a Iminixiteeriyu ninlipiherya malamulo a elapo, mukhalelo wa elapo, mulokiho wa atthu, muroromelo ni murettele wa atthu, ninee- ttiha munnuwo wa wuurela, nimpaka mukhaliheryo wa atthu wa epooma ni ninunnuwiha ni ninlipiha mwiiwananelo wa ikano ni tho nimpaka myeettelo ni ilapo sikina.
2.Mwaakiho wa mulokiho wa atthu onlipiheriwa ni makhuru a miteko seyiyo anipaka miteko saya aweha-wehiwaka ni anamalamula.
1. Nikhuru na Ahooleli a Iminixiteeriyu ninvaheriwa omwene wa:
a) Okupaliha mpuhelo wa ihaki ni ipewe sa atthu;
b) Olipiherya  mulokiho ni mweettelo wooreerela wa atthu;
c) Wuupuwelela malamulo anrowihiwa Munipuroni na Ovaanela Ikano sa Elapo ya Omosampiikhi ;
d) Waakhulela malamulo attharihelaka muteko wa okoha-koha wa malamulo a Nipuro na Ovaanela Ikano sa Elapo ya Omosampiikhi;
e) Wuupuwelela miirelo sa wuurela ni sa atthu ni otthokelela musurukhu wa Epooma ni wiira seyiyo sineemereriwa ni Nipuro na Ovaanela Ikano sa Elapo ya Omosampiikhi;
f) Weettiha ni olamulela miteko sa wuurela ni sa atthu.;
g) Wuupuwelela malayihano ni ilapo sikina, wiira, waakhulela, ovolowa ni olaleya malayihano oowiira wa olamulela waya ni ilapo sikina;
h) Olamulela myeettelo sa miteko ni muroromelo wa atthu;
i) Olamulela miteko sa Epooma, wancipalexa sa osomiha ni sa ekumi;
j) Olamulela ni weetiha myuupuwelelo sa okhala wa atthu.
2. Nikhuru na Ahooleli a Iminixiteeriyu ninvaheriwa tho omwene wa:
a) Olipiherya mwaakiheryo wa atthu ni itthu sa Epooma;
b) Olamulela ni oreheriha miteko sa Iminixiteeriyu ni sa makhuro makina anilamuliwa ni nikhuru nenna;
c) Woonexexa muvarelo wa miteko sa ipooma sa mmuttettheni ni olamulela mutthokiheryo ni mipakelo saya ni okhapelela, mwa olepeliwaaya mmalamuloni, makhuru a miteko sa ipooma mmuttetteni;
d) Olipiherya ni okhaliherya mipakelo sa miteko sa emperesa ni soopattuxiwa ni axineene ni waakiha sootthuneya sa mulipa-oothuma ni sa atthu ootheene;
e) Weettiha munnuwelo wa miteko soolayihana ni okhaliherya muruweryelo wa vatthokoni.
3. Anamalamula ti anvaheriwa paahi omwene wa wuupuwelela malamulo a mutthokiheryo, mikhalelo ni mipakhelo sa miteko saya.
Soowiira sa Muhooleli a Ahooleli a Iminixiteeriyu
1. Onvaheriwa Muhooleli a Ahooleli a Iminixiteeriyu, ohipahulaka miteko miki- na onvaheriwaawe ni Muhooleli a Elapo ya Omosampiikhi ni mmalamuloni, omwene wa omukhaliherya ni onvaha miruku Muhooleli a Elapo ya Omosampiikhi woowaaruma Anamalamula.
2. Onvaheriwa tho Muhoolelli a Ahooleli a Iminixiteeriyu omwene wa:
a) Omukhaliherya Muhooleli a Elapo ya Omosampiikhi wa opaka mutthokiheryo wa Anamalamula;
b) Onvaha miruku Muhooleli a Elapo ya Omosampiikhi sa opattuxa Iminixiteeriyu ni makhuru a miteko anlikanela Iminixiteeriyu ni tho miruku sa waathanla Anamalamula;
c) Opaka ni omuhimyera Muhooleli a Elapo ya Omosampiikhi muupuwelelo wa miteko sa Anamalamula;
d) Olipiherya opakiwa malamulelo a Epooma ni Anamalamula;
e) Olamulela mithukumano sa Nukhuru na Ahooleli a Iminixiteeriyu sinlattuleleliwa ovaanela miirelo sa malamulo ahimmwale;
f) Weettiha ni owehexexa miteko sa Iminixiteeriyu ni makhuru makina a miteko sa epooma;
g) Oweha-weha myeettelo sa miteko sa Nikhuru na Ahooleli a Iminixiteeriyu.
Malayihano ni Nipuro na Ovaanela Ikano sa Elapo ya Omosampiikhi
1. Wa malayihano ni Nipuro na Ovaanela Ikano sa Elapo ya Omosampiikhi, Muhooleli a Ahooleeli a Iminixiteeriyu, onvaheriwa omwene wa:
a) Osuweliha Munipuro na Ovaanela Ikano sa Elapo ya Omosampiikhi Muupuwelo wa Miteko sa Anamalamula, Muupuwelo wa Miirelo sa Wuurela ni sa Atthu ni wa Otthokelela Musurukhu wa Epooma;
b) Osuweliha ihapari sa miteko sipakiwe ni Anamalamula;
c) Osuweliha Munipuro na Ovaanela Ikano sa Elapo ya Omosampiikhi myuupuwelo sa Anamalamula.
2. Apakaka miteko seyiya, Muhooleli a Ahooleli a Iminixiteeriyu onkhaliheriwa ni Ahooleli a Iminixiteeriyu onaathanlaawe orowana weyiwo.
Ikhanyeryelo ni soowiira sa Nikhuru na Ahooleli a Iminixiteeriyu
Nikhuru na Ahooleli a Iminixiteeriyu nimmuhimyera Muhooleli a Elapo ya Omosampiikhi ni ninaakhula Munipuroni na Ovaanela Ikano sa Elapo ya Omosam- piikhi miteko nivanraaya mulaponi ni ilapo sikina nttharihelaka malamulo.
Ikhanyeryelo sa Anamalamula
Anamalamula animuhimyera Muhooleli a Elapo ya Omosampiikhi ni Muhooleli  a Ahooleli a Iminixiteeriyu muvarelo wa miteko sa muloko aya avaheriwaaya Mu- nikhuruni na Ahooleli.
Okhaliherana wa anamalamula
Anamalamula aniiweleliha Muupuwelo wa Anamalamula ni malamulelo a Nikhu- ru na Ahooleli a Iminixiteeriyu.
Malamulelo
1. Malamulelo a Nikhuru na Ahooleli a Iminixiteeriyu ankhalana mikhalelo sa nlamulo.
2. Malamulelo anihimmwa munummeru 1, ahaana othoonyera malamulo anaakhulelaaya.
3. Malamulelo anlempeliwa nsina na Muhooleli a Elapo ya Omosampiikhi ni onrumeliha olaleyiwa, nto malamulelo makina ti Muhooleli a Ahooleli a Iminixi- teeriyu onlepa nsina nawe ni onrumeliha olaleyiwa waya.
4. Malamulelo makina a Anamalamula ankhalana tho mukhalelo wa nlamulo.
Ipewe
1. Mulamula khanvariwa wala khantthukiwa, waahikhale otthukiwa wawe wooweemereriwa ni Muhooleli a Elapo ya Omosampiikhi, waahikhale tho wiira oroovariwa atthekaka ni aphukeliwa mulattu onimukuxeriha otthukiwa wuulupalexa.
2. Wa Mulamula onooneliwa mulattu ni onootheriwa voolipihiwa, Muhooleli a Elapo ya Omosampiikhi onoothoriha wakhala wiira onoomuhiyerera wala onoomuhiyiha ovara miteko sawe wiira ophukeliwa mullattu awe, okhalaka woolipiheriwa ohiyihiwa attheka ntoko ohimyeeriwaaya munummeru 1.
1. Etthu yootthuneya ya Mapuro a Ophuka Milattu ti okhupaliha ni olipiherya mwiiwanano wa ikano ntoko ekiswa ya mukhalelo wa malamulo, okhupaliha mattittimiho a malamulo, olipiherya ihakhi ni ipewe sa atthu, ni tho maphurelo a malamulelo a makhuru oovikana aphattun’we ntoko anihimyaaya malamulo.
2. Mapuro a Ophuka Milattu anttaruxa mahittharelo a malamulo ni amphuka milattu attharihelaka malamulo alepeliwe.
3. Pooti otaphuleliwa ni malamulo myeettiheryo sa mmitekoni ni sa ephukelelo, iyo sinlupanyiha mapuro a ophuka milattu ni makhuru makina amphukela milattu.
Mweerelo wa oxuttiha
Mapuro a Ophuka Milattu anaaxuttiha atthu ni anapooma muttharihelo oolakela ni oowiisuwelela a malamulo, yooniheryaka exariya ni mukhalelo woowiiwanana wa atthu.
Mpahulo wa malamulo
Mmilattuni, Mapuro a Ophuka Milattu khankuxeryera marumelo wala myettelo simpahula Malamulo a Elapo.
Malamulelo a Mapuro a Ophuka Milattu
Malamulelo a Mapuro a Ophuka Milattu ankhala ootthariheliwa wookhanyererya wa atthu ootheene ni itthu sikina ni anoovikana malamulelo a makhuru makina.
Makhalelo a anamaphuka milattu oothanliwa
1. Mmilattuni pooti okhalamo anamaphuka milattu oothanliwa.
2. Anamaphuka milattu oothanliwa anvolowa paahi woopacerya ophuka milattu ni wa othorihela malamulelo.
3. Ovolowa wa anamaphuka milattu oothanliwa onkhanyereriwa wakhala woolepeliwa mmalamuloni a ophukela milattu wala wakhala woothoriheliwa ni namphuka milatttu a mulattu omphukiwa, olipiheriwaka ni Eminixiteeriyu ya Otthariha Milattu sa Atthu wala wavekeleliwa ni mapantta yaala.
4. Nlamumo nnooniherya mapakelo a nthanlo ni a muvolowelo wa anamaphuka milattu yala ni tho ninlipiherya okhati wa ovara muteko yoowo.
Omwene Wa Anamaphuka Milattu
Ohilamuleya wa anamaphuka milattu
1. Apakaka muteko aya, anamaphuka milattu ankhala epewe yoohilamuleya ni paahi ahaana ottharihela malamulo.
2. Anamaphuka milattu ahaana tho milipiheryo sa otthara exariya ni sa ohivaheriwa ottheka.
3. Anamaphuka milattu ankhala ooheeteteya, khanthaamihiwa, khanihiyihiwa, khampwiteleliwa wala omoroxiwa omwene aya, whaahikhale alepeliwaaya mmalamuloni.
Otheka waya
1. Anamaphuka milattu anaakhula ottheka waya avaraka muteko paahi wakhala ntoko olepeleliwaaya mmalamuloni.
2. Ovenxiwa wa namphuka milattu onkhumelela paahi wakhala sintoko olepeliwaaya mmalamuloni.
Anamalamula a exariya, anivara muteko, ahikhale oovara miteko siikina sa epooma wala sa muneene, waahikhaleru muteko wa osomiha wala ophavelasa woonelela masuwelo a exariywala mukina wa mvuwiho ni nlaleyo wa masuwelo, soosomiwa soorerela ni soorattela, vapacenreene otthuniheriwa ni Nikhuru nuulupalexa na anamalamula a exariya.
Nikhuru nuulupalexa na anamalamula a exariya
Nikhuru nuulupalexa na anamalamula a exariya mutthenkeso wa waahoolela ni waaweha-weha anamweetihera exariya.
1. Nikhuru nuulupalexa na anamalamula a exariya aniphwanyaneya ootthokihiwa
a) Muhooleli a Etiripunaali Yuulupalexa ya Elapo ya Omosampiikhi.
b) Muhooleli a naayili a Etiripunaali Yuulupalexa ya Elapo ya Omosampiikhi.
c) Atthu ayili oothanliwa ni muhooleli a elapo.
d) Atthu athanu othanliwa ni Nipuro na Ovaanela Ikano sa Elapo ya Omosampiikhi ottharihiwaka makhalelo oolikaniherya.
e) Anamalamula a exariya 7 a soovara soovirikana, ootheene othanliwa ni akhwaaya anivaranaaya mwa makhalelo a nlamulo na anamalamula a exariya.
2. Nikhuru nuulupalexa na anamalamula a exariya nnihooleliwa ni muhooleli a Etiripunaali Yuulupalexa ya Elapo ya Omosampiikhi, onlentteriwa aahikhale wala akhoottiheriwa ni muhooleli a naayili a Etiripunaali Yuulupalexa ya Elapo ya Omosampiikhi.
3. Nikhuru nuulupalexa na anamalamula a exariya enniwiiriha mpannta anamuteko othanliwa ni akhwaaya anivaranaaya, wiira sivaneliwe ni silamuliwe myaha sinihimya ophwanelela wa onamuteko ni mavarelo a otthariha meettelo saya, mwa makhalelo anirowaaya olamuliwa.
4. Nlamulo ninnookolela makhalelo makina anoonaneya wa soovara, mureheriwo ni mavarelo a Nikhuru nuulupalexa na anamalamula a exariya.
Ti soovara sa Nikhuru nuulupalexa na anamalamula a exariya, voowooneyaxawe- ne:
a) Waathanla, waahela va mutekoni, waathaamiha, waaweliha, waakumiha va mutekoni ni ottottopela ophwanelela wa onamuteko, waalamulela otthariha meettelo saana, ni wa sootheene, otthariha meettelo ootheene oolikana aniira mpantta wa anamalamula a exariya.
b) Ottottopela ophwanelela onamuteko ni waalamulela otthariha meettelo saana anamalamula a exariya, woohihonona soovara sooweetiherya soovaheriwa ni anamaphuka milattu.
c)	Weemererya miteko sa oweha-wehiwa voowooneyaxa, otthariwa ni okoha--kohiwa itiripunaali.
d) Ohimya moonelo ni opaka myeemereryo wa meettelo a exariya woowuupuwelela waya wala wa ovekeliwa ni muhooleli a elapo, ni nipuro na olavuliwa ikano sa elapo ya Omosampiikhi wala ni kuveerunu.
1. Mwa elapo ya Omosampiikhi sookhala itiripunaali iya:
a) Etiripunaali Yuulupalexa ya Elapo ya Omosampiikhi;
b) Etiripunaali eniphuka milattu sa mavarelo a muteko;
c) Itiripunaali soophuka milattu.
2. Vanimoonaneya okhala itiripunaali soophuka milattu sa mavarelo a muteko, sa muteko, sa mpooxitu, sa oweherya, sa mmaasini, sa weemererya ni sa mmuttettheni.
3. Owerya, oreheriwa ni mavarelo a itiripunaali sihimmwale wa mammeru ari ot- tuli sinnooniheriwa wa munlamuloni, nikhanle nooloherya okhala mannuwelo oovirikana a itiripunaali variyari wa itiripunaali sa vaporovinsiya ni tiripunaali yuulupalexa ya elapo ya Omosampiikhi.
4. Itiripunaali soophuka milattu itiripunaali sa atthu anceene wa myaha sa anam- muttettheni ni sa ikhirini ni sinnivara wa mipantta sootheene soohivaheriwa malanulo a ehakhi makina.
5. Wa okathi woopacerya, vannikhala woonaneya itiripunaali sirina soovara soowooneyaxa ni itiripunaali ineenesene sa ophuka myaha khamosa-khamosa.
6. Woohihonona elempwale mwaha wa itiripuaali sa atoropa, sinnikhoottihiwa okhalavo itiripunaali sirina owerya wa ophuka milattu mwa mithinto soovirika- na sa ikhirini.
Itiripunaali sa atoropa
Wa okathi enoonaneyaaya ekhotto sinnipakiwa itiripunaali sa atoropa soowerya ophuka milattu sa ikhirini myaha sa atoropa paahi.
Etiripunaali Yuulupalexa Ya Elapo Ya Omosampiikhi
1. Etiripunaali yuulupalexa ya elapo ya Omosampiihki mutthenkeso muulupalexa wa mathataanelo wa itiripunaali soophuka milattu.
2. Etiripunaali yuulupalexa ennilipiherya orumeeliwa nlamulo woohivirikanihiwa muhina wa muttetthe erinaaya owerya ni avaraka wa otthuna wa nloko na Omo- sampiikhi.
1. Etiripunaali Yuulupalexa ya Elapo ya Omosampiikhi enikhaleliwa ni makhulupale a nikhuru na anamalamula a exariya, mwa nummeru ninkela ovaheriwa munlamuloni.
2. Muhooleli a elapo onnimuthanla muhooleli a naayili a Etiripunaali Yuulupalexa ya Elapo ya Omosampiikhi, nowiiweleliwa Nikhuru nuulupalexa na anamalamula a exariya.
3. Akhulupale a nikhuru na anamalamula a exariya anithanliwa ni muhooleli a elapo, wa ottharihela mweemereryo wa Nikhuru nuulupalexa na anamalamula a exariya, mwa muxinttano wosuwelihiwa, oweha-wehiwa itukumentu, onivaheriwa wa anamalamula a exariya hata anammuttettheni a elapo ahu akina oowooneyaxa ophwanelela, oothene avinreene wa universitaati omwiira kuuru- su a osoma ihakhi, sittharihiwaka ihakhi saya sa enammuttettheni ni sa epoo- ma.
4. Akhulupale a nikhuru na anamalamula a exariya ahaana mpaka nihiku noothonyiwa, okhalana iyaakha soolikana wala soovikana miloko miraru ni ithanu, avanreene miteko sa exariya wala osomiha mwa kuurusu a ihakhi voophiyeraka iyaakha miloko, sikhalaka sootthuneya sikina soothoonyiheriwa munlamuloni.
Etiripunaali Yuulupalexa ya Elapo ya Omosampiikhi enivara:
a) Wa mipantta, ntoko etiripunaali yoopacera ni yoottharelanaaya;
b) Wa muthukumanyo, ntoko etiripunaali yoottharelana ni yoomalela, mwa makhalelo oowooniheriwa munlamuloni.
1. Etiripunaali eniphuka milattu sa mavarelo a muteko mutthenkeso muulupalexa wa ottharelana wa itiripunaali siniphuka milattu sa mavarelo a muteko, sa mipooxitu ni sa oweherya.
2. Oweha-wehiwa meetteliwo a exariya mwa ohoolela miteko ni otthariha myee- ttelo sileeliheriwe wa mpantta wa ohoolela epooma, siiso ntoko oweha-wehiwa meetteliwo a exariya wa muhakhu wa epooma hata otumereriwa waakhula wa ohirumeela muhakhu vookhalela, owo muteko wa Etiripunaali eniphuka milat- tu sa mavarelo a muteko.
